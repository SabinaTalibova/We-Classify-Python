"Dövlət başçısı: Qəbələ və Qusara dəmir yolu xətləri çəkiləcəkBu ilin investisiya proqramında Bakı-Yalama dəmir yolunun təmiri, yenidən qurulması məsələsi əksini tapıb. Eyni zamanda, Bakı-Astara dəmir yolunun xüsusilə dənizə yaxın olan hissəsinin köçürülməsi məsələsi də öz həllini tapacaq.
Oxu.Az xəbər verir ki, bunu bu gün Azərbaycan prezidenti İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında deyib.
Dövlət başçısı qeyd edib ki, bunun həm turizm, həm də yükdaşımalar üçün böyük əhəmiyyəti olacaq:
“Turizmin inkişafı üçün daha bir layihə dövlət investisiya proqramına salınıb. Bu da Ləki-Qəbələ dəmir yolunun tikintisidir. Bu gün Qəbələ Bakıdan sonra Azərbaycanda ikinci turizm mərkəzidir. Dəmir yolunun Qəbələyə çatdırılması turistlərin axınını daha da sürətləndirəcək. Növbəti illərdə Şahdağ xizək kurortuna da dəmir yolunun çəkilişini təmin etmək bizim planlarımızdadır. Bu layihəni biz əlbəttə ki, Bakı-Yalama dəmir yolu ilə uzlaşdırmalıyıq. Çünki Şahdağa dəmir yolu ilə getmək üçün gərək o sürətli yol olsun. İndi Bakı-Yalama yolu o vəziyyətdə deyil ki, orada sürətli qatar işləyə bilsin. Bakı-Yalama yolu ilə Qusar rayonuna gedən dəmir yolu bir layihədə öz həllini tapacaq. Bu da bizim planlarımızda var”.
A.M.
www.oxu.az
"
"Türkiyədən ölkəmizə gələn turistlərin sayı azalıbSon 5 illə müqayisədə 2017-ci ildə ölkəyə gələn xarici vətəndaşların sayında artım müşahidə edilib. 
Oxu.Az Mədəniyyət və Turizm Nazirliyinin İnformasiya və ictimaiyyətlə əlaqələr şöbəsinə istinadən xəbər verir ki, 2016-cı illə müqayisədə 2017-ci ildə ölkəmizə gələn xarici vətəndaşların sayı 449 215 (20%) nəfər artaraq 2 691 998 nəfər olub.
Bu da indiyə qədər müşahidə edilmiş ən yüksək göstəricidir. Onlardan 853 082 Rusiya Federasiyası, 537 710 Gürcüstan, 362 597 İran, 301 553 Türkiyə, 102 360 Birləşmiş Ərəb Əmirlikləri,  62 454 İraq, 57 756 Ukrayna, 33 273 Səudiyyə Ərəbistanı, 381 213 nəfəri isə digər ölkələrin vətəndaşları olub.
Xarici vətəndaşlar daha çox iyul ayında gəlib ki, bu da 313 515 nəfər təşkil edib.
2017-ci ildə ölkəmizə gələn xarici vətəndaşların ümumi sayında Rusiya, Gürcüstan, İran, Türkiyə və BƏƏ vətəndaşlarının xüsusi çəkisi daha çox olub. Müvafiq olaraq 31,6 faiz, 19,9 faiz, 13,4  faiz, 11,2 faiz və 3,8 faiz təşkil edib.
2017-ci ildə əsas artım tempi göstərən ölkələr İran, BƏƏ, Rusiya və Səudiyyə Ərəbistanı olub. 
2016-cı illə müqayisədə 2017-ci ildə Səudiyyə Ərəbistanından 4.5 dəfə, Omandan 7.4 dəfə, BƏƏ-dən 1.9 dəfə, İrandan 1.4 dəfə, Hindistandan 2.3 dəfə çox xarici vətəndaş gəlib. Lakin Türkiyədən Azərbaycana gələnlərin sayında 11 790 nəfər azalma müşahidə edilib.
L.Ə.
www.oxu.az 
 
"
"Bənzərsiz Xınalıq – FOTOREPORTAJDünyanın ən yüksək yaşayış məntəqələrindən biri (dəniz səviyyəsindən 2350 metr yüksəklikdə biri sayılan Xınalıq Azərbaycan Respublikasının Quba rayonunun eyni adlı inzibati ərazi vahidində kənddir. 
5000 illik tarixə malik olan Xınalıq fenomeni təkcə Azərbaycan tarixində deyil, həm də bəşər tarixində ən zəngin etnoqrafik dəyərlərdən biri, əfsanəvi yaşayış məntəqəsidir. 
Xınalıq kəndinin əhalisi dünyada ona heç oxşarı olmayan unikal bir dildə danışırlar. Bu dili xınalıqlılar Kətiş dili (xınalıq dili) adlandırırlar. 
Turizm şirkətləri tənhalıq, uzunmüddətli gəzinti və sakitlik axtaranları Xınalığa dəvət edirlər.
Oxu.Az Azərbaycanın Quba rayonunda əlçatmaz dağ kəndlərindən biri olan Xınalıqdan fotoreportajı təqdim edir:



























































FOTO: Ehtiram Jabi
www.oxu.az
"
" Rusiyalı turistlər Azərbaycana gəmi ilə gələcəklər  “Moskva Çay Gəmiçiliyi” ASC-nin baş direktoru Konstantin Anisimovun rəhbərlik etdiyi nümayəndə heyəti “Azərbaycan Xəzər Dəniz Gəmiçiliyi” QSC-də olub.
Oxu.Az QSC-yə istinadən xəbər verir ki, görüş zamanı tərəflər Xəzər dənizində PV300VD layihəli “Pyotr Velikiy” adlı sərnişin gəmisini istismar etməklə dəniz turlarının təşkili haqqında memorandum imzalayıblar.
Rusiyalı qonaqlar bildiriblər ki, Bakı güclü turizm imkanına malikdir. Bu baxımdan, dəniz səyahətlərinin təşkili Azərbaycana gələn turistlərin sayının daha da artmasına və ölkədə turizmin inkişafına müsbət təsir göstərəcək.
Məlum olub ki, bu layihənin gerçəkləşməsi dəniz nəqliyyatı sahəsində Rusiya və Azərbaycan arasında əməkdaşlığın gücləndirilməsini təşviq edəcək, ölkələrin turizm potensialından istifadə üçün geniş imkanlar yaradacaq.
Müzakirələr zamanı qeyd edilib ki, bu layihə ilə təkcə Xəzəryanı ölkələrdən deyil, ABŞ, Avstraliya, Avropa və Çindən olan turistləri də cəlb etmək mümkün olacaq.
Danışıqların yekununda K.Anisimov və R.Vəliyev əməkdaşlığa dair birgə memorandum imzalayıblar. Memoranduma əsasən, 2019-cu ilin sonuna kimi hazırda tikilməkdə olan “Pyotr Velikiy” gəmisi ilə Bakıya turistlərin səfəri təşkil ediləcək.
Həmin gəmi 310 sərnişin tutumuna və yüksək rahatlığa malik olacaq. Kruiz layneri vasitəsilə sərnişinlər Qara dənizə, Rusiyanın liman şəhərlərinə, Xəzəryanı ölkələrə səyahət edə biləcəklər. Burada fitnes zalı, çimərlik hovuzu, restoranlar, kinoteatr zalları və digər istirahət otaqları olacaq.
Gəminin texniki göstəriciləri ona Xəzərdə mövcud limanlara yan almağa imkan verəcək.  Uzunluğu 141, eni 16.82 metr olan gəmidə turistlərə 90 nəfərlik heyət xidmət göstərəcək.
L.Ə.
www.oxu.az
"
"Taylandı rekord sayda turist ziyarət edib2017-ci ildə Taylanda 35 milyon turist gəlib ki, bu da 2016-cı illə müqaisədə 9 faiz şoxdur. Beləliklə Tailand tarixi rekordu yeniləmiş oldu. 
Oxu.Az RFI-yə istinadən xəbər verir ki, turistlərin 1/3 hissəsini Çin vətəndaşları təşkil edib.
Bildirilir ki, bu vəziyyət iqtisadi baxımdan ölkə üçün sərfəldir. Çünki ÜDM-də turizmin sayı 9 faizi ötür, turizm sahəsi isə 6 milyona yaxın taylını işlə təmin edir.
A.M.
www.oxu.az
"
"Azərbaycanda mehmanxana tipli obyektlərin siyahısı açıqlandıNazirlər Kabineti “Yerləşmə vasitələri hesab edilən mehmanxana tipli obyektlərin və müvəqqəti yaşayış üçün nəzərdə tutulmuş digər tikinti obyektlərinin Siyahısı”nı təsdiq edib.
Oxu.Az xəbər verir ki, siyahıya 19 yerləşmə vasitəsi növü daxil edilib.
Bura mehmanxanalar və motellər, sanatoriyalar, pansionatlar, yerləşdirmə imkanlarına malik konqres mərkəzləri, istirahət evləri, istirahət bazaları, istirahət mərkəzləri, qonaq evləri, sağlamlıq düşərgələri, idman düşərgələri, ovçu (balıqçı) evləri, turist bazaları, turist evləri, kempinqlər, yaşayış evləri (villalar, koteclər, bağ evləri və s.), çoxmənzilli binalarda mənzillər (otaqlar), hostellər, dağ sığınacaqları, uşaq sağlamlıq düşərgələri daxildir. 




Sıra
№-si


Yerləşmə vasitələrinin növləri




1


2




1.


Mehmanxanalar və motellər




2.


Sanatoriyalar




3.


Pansionatlar




4.


Yerləşdirmə imkanlarına malik konqres mərkəzləri




5.


İstirahət evləri




6.


İstirahət bazaları




7.


İstirahət mərkəzləri




8.


Qonaq evləri




9.


Sağlamlıq düşərgələri




10.


İdman düşərgələri




11.


Ovçu (balıqçı) evləri




12.


Turist bazaları




13.


Turist evləri




14.


Kempinqlər




15.


Yaşayış evləri (villalar, koteclər, bağ evləri və s.)




16.


Çoxmənzilli binalarda mənzillər (otaqlar)




17.


Hostellər




18.


Dağ sığınacaqları




19.


Uşaq sağlamlıq düşərgələri




E.Ə.
www.oxu.az
"
"Hotellərin “qara siyahı”sı hazırlandıAzərbaycanda turizm sənayesi iştirakçılarının ilkin ""qara siyahı""sı artıq hazırdır. 
Oxu.Az xəbər verir ki, bunu Trend-ə Azərbaycan Turizm Assosiasiyasının (AzTA) sədri Nahid Bağırov deyib. N.Bağırov bu siyahının ictimaiyyət üçün açıq olmadığını, yalnız AzTA-nın üzvləri üçün nəzərdə tutulduğunu söyləyib.
O qeyd edib ki, siyahıya artıq 10 fiziki və hüquqi şəxs daxil edilib. Sistemə yalnız turistləri aldadan turizm şirkətləri deyil, şirkətləri, hotelləri aldadan müştərilər də daxil edilib: ""Elə turistlər var ki, onlar şirkətləri aldadırlar, hansısa xidmətdən istifadə edirlər, amma pulunu vermirlər. Hansısa hotel və turizm şirkəti ilə problemləri olan, onları aldadan bir neçə şəxsin adı artıq bu siyahıya daxil edilib. Həmin şəxslər ölkəyə girişinə qadağa qoyulan şəxslər deyil və yerli turistlərdir"".
Oxşar təcrübənin artıq ""Azərbaycan Hava Yolları"" QSC (AZAL) tərəfindən tətbiqi edildiyini və onların da ""Arzuolunmaz şəxslər"" siyahısının olduğunu deyən N.Bağırov bildirib ki, AzTA-nın istənilən üzvü siyahıya məlumat daxil edə bilməz. Hər hansı neqativ hala yol verənlər barədə məlumat sistemə daxil edilməmişdən əvvəl həmin məlumat AzTA-nın komitələri tərəfindən tam araşdırılır.Əsaslı nəticələr olduğu halda, məlumat verilən şirkət və şəxs haqqında məlumatlar sistemə daxil edilir.
N.Bağırov qeyd edib ki, ""qara siyahı""nın hazırlanması oraya daxil edilən şəxslər barəsində inzibati tədbirlərin görülməsi demək deyil. Siyahının hazırlanmasında əsas məqsəd AzTA üzvlərini dələduzluqla məşğul olan, xoşagəlməz hallara yol verən turizm sənayesi üzvləri barədə məlumatlandırmaqdır.
Qeyd edək ki, Azərbaycan Turizm Assosiasiyası 2009-cu ildən fəaliyyət göstərir və onun aktiv üzvlərinin sayı 100-ə yaxındır. AzTA üzvləri ölkənin turizm sənayesində aktiv fəaliyyət göstərən müəssisələrdir.
E.Ə.
www.oxu.az
"
"""Şahdağ""da xoşagəlməz halla bağlı qərar qəbul edildi – FOTOAzərbaycan Turizm Assosiasiyasında (AZTA) turizm şirkətləri ilə ""Şahdağ"" Turizm Mərkəzi arasında görüş keçirilib.
AZTA-dan Oxu.Az-a verilən məlumata görə, görüşdə keçən həftə ""Şahdağ"" Turizm Mərkəzində baş vermiş izdihamla bağlı problemlər və AZTA-nın təklif etdiyi koordinasiya metodu ilə birgə tənzimləmə yolları müzakirə olunub. Turizm mərkəzi ilə əməkdaşlıq şərtləri və güzəştləri haqqında razılığa gəlinib.
Bundan başqa, AZTA Şahdağ turlarının təşkili ilə bağlı özündə bir sıra xidmət keyfiyyəti standartını əks etdirən tövsiyə xarakterli anlaşma sənədinin ilkin versiyasını turizm şirkətlərinin diqqətinə çatdırıb.
Sonda bütün razılaşdırılmış şərtlərin icra edilməsi üçün AZTA-nın Gəlmə Turizm Komitəsi nəzdində turizm şirkətləri arasından səsvermə yolu ilə 5-7 nəfərlik komissiyanın yaradılması haqqında qərar verilib.
Qeyd edək ki, dekabrın 16-da qış mövsümünün açılışı zamanı ""Şahdağ""  Turizm Mərkəzində minlərlə şəxs kanat yoluna növbədə gözləyərkən izdiham və sıxlıq yaşanıb, nəticədə xoşagəlməz insident baş verib.











A.M.
www.oxu.az
"
"Britaniya 9 mindən artıq azərbaycanlıya viza verməkdən imtina edib2005-2016-cı illərdə Böyük Britaniyanın xarici ölkələrdəki konsulluqları Azərbaycan vətəndaşları tərəfindən edilən viza müraciətlər üzrə 82911 ərizəyə baxıb.
Oxu.Az Report-a istinadən xəbər verir ki, xəbər verir ki, onlardan 74038-ə viza verilsə də, 9078 ərizəci rədd cavabı alıb.
Son 12 ildə ən çox viza müraciəti 2014-cü ilə təsadüf edib. Həmin il 10099 ərizəyə baxılıb. Onlardan 9293 ərizəyə müsbət, 755-nə mənfi cavab verilib. 48 ərizə geri qaytarılıb, 3-ü isə vaxtı keçmiş hesab olunub.
2005-2016-cı illərdə viza üçün ən az müraciət 2005-ci ildə edilib. Həmin il Birləşmiş Krallığın konqulluqları Azərbaycan vətəndaşlarının 4447 viza müraciəti barədə qərar qəbul edib.
Məlumata görə, 2004-2016-cı illərdə Birləşmiş Krallığa 137650 Azərbaycan vətəndaşı daxil olub. Onlardan 55300 nəfəri ölkəyə turist və qonaq kimi gəlib. 46900 nəfər xarici ölkələrdə müvəqqəti olaraq qaldıqdan sonra Böyük Britaniyaya qayıdan Azərbaycan vətəndaşları olub. 27720 nəfərin ölkəyə səfəri işgüzar məqsədi daşıyıb.
Son 13 ildə Birləşmiş Krallığın dil kursları, kollec və universitetlərində təhsil almaq üçün 9120 azərbaycanlı bu ölkəyə daxil olub. 6020 nəfər isə tranzit sərnişin kimi Böyük Britaniyaya ayaq basıb. 1845 nəfər isə yüksək ixtisaslı mütəxəssis və investor bu ölkəyə işləmək və biznes qurmaq üçün gedib. 1740 nəfər isə “Ölkəyə girişinə icazə verilən digər şəxslər” kateqoriyasında (öz şəxsi vəsaitləri hesabına yaşıyan insanlar və onların ailə üzvləri, beynəlxalq təşkilatların üzvləri) qeyd edilib. Azərbaycanın 445 nəfər vətəndaşı isə Böyük Britaniyada məskunlaşmış şəxslərlə ailə həyatı qurub və yaşamaq üçün bu ölkəyə gedib.
Böyük Britaniya və Şimali İrlandiya Birləşmiş Krallığının Milli Statistika İdarəsinin hesabatına əsasən, Azərbaycanın 36 vətəndaşı sərhəddəki nəzarət-buraxılış məntəqələrindən ölkəyə buraxılmayıb. 35 nəfər sərhəddə sığınacaq istəyib.
A.M.
www.oxu.az
"
"Hotellərə yeni tələb qoyula bilər: Azan zamanı musiqi səslənməməlidirAzərbaycanda dindar şəxslərin ibadət edə bilməsi üçün halal hotellər qarşısında qoyula biləcək tələblər açıqlanıb. Bu tələblər Mədəniyyət və Turizm Nazirliyi tərəfindən hazırlanmış ""Halal idarəetmə sistemi-Hotellər"" adlı dövlət standartı layihəsində öz əksini tapıb.
Oxu.Az-ın məlumatına görə, layihənin müəlliflərindən biri - Azərbaycan Menecment və Turizm Universitetinin Turizm və Qonaqpərvərlik fakültəsinin dekanı Rəhman Səfərov Trend-ə bildirib ki, layihəyə əsasən, mehmanxanada ibadət etmək istəyənlər üçün dəstəmaz alma yeri və kifayət qədər böyüklükdə namaz otağı və ya məscid olmalıdır.
Dəstəmaz alma yerləri (kran, çanaqlar və s.), kişilər ilə yanaşı, qadın və uşaqların da fiziki quruluşuna uyğun olmalıdır: ""Qadınlara aid hissədə açıq qapıdan içəridəki şəxslərin görünməsini istisna edən qabaqlayıcı tədbirlər (arakəsmə və s. quraşdırılması) görülməlidir. Məscidlər və ya namaz otaqları, ətrafdan gələ biləcək səs-küyü və musiqi səsini keçirməyəcək formada izolyasiya edilməlidirlər. Mehmanxananın istirahət otaqlarında aylıq/həftəlik namaz vaxtlarını göstərən təqvim, qiblə istiqaməti göstəricinin otaqda olduğu yeri (siyirmə içi, şkaf içi, otağın tavanı və s.) və məscidin/namaz otağının yeri (yerin planı və s.) Azərbaycan dili ilə yanaşı, ən azı ərəb, ingilis dillərindən birində ifadə edilən elan olmalıdır"".
R.Səfərov əlavə edib ki, layihəyə əsasən, cümə namazının mehmanxananın məscidində, namaz otağında qılınmaması halında namaza getmək istəyənlərin yaxınlıqdakı məscidlərə daşınması üçün kifayət qədər xidmət vasitəsi olmalıdır. Budan başqa, azan oxunarkən hotelin məscidi və ya namaz otağına yaxın yerlərdə musiqi səslənməməlidir.
R.Səfərov qeyd edib ki, mehmanxana otaqlarında qiblə istiqamətini göstərən işarə olmalı, hər otaqda aylıq/həftəlik namaz vaxtlarını göstərən təqvim və bir ""Qurani Kərim"" və ya ""Qurani Kərim""in Azərbaycan dilinə tərcüməsi və səccadə (canamaz) saxlanılmalıdır. Lift və ya dəhlizlərdə namaz vaxtlarını və məscidin yerini göstərən elanlar (məlumat qeydi, yerləşmə planı və s.) olmalıdır.
Qeyd edək ki, layihəyə əsasən, standartın ilkin yoxlama müddəti 2022-ci il, dövrü yoxlama müddəti 5 ildir.
A.M.
www.oxu.az
"
"Yeni ildə Azərbaycana hansı ölkələrdən turistlər gələcək?Bu il Azərbaycana Yeni il günlərində ərəb ölkələri və keçmiş sovet ölkələrindən daha çox turist gələcək.
Oxu.Az-ın xəbərinə görə, bunu Trend-ə Azərbaycan Turizm Assosiasiyasının sədri Nahid Bağırov deyib.
Onun sözlərinə görə, bu il Yeni illə əlaqədar Azərbaycana Rusiya, Qazaxıstan və Ukraynadan gələn turistlərin sayı çoxdur:
“Ukraynadan gələn turistlərin sayı son zamanlar artıma doğru dəyişirdi. Amma bu il bu sayda ciddi irəliləyiş var”.
N.Bağırov əlavə edib ki, ötən ilki Yeni illə müqayisədə bu il Rusiya, Qazaxıstan və Ukraynadan gələcək turistlərin sayı ən azı 15-20 faiz artıb.
Assosiasiya sədri qeyd edib ki, ölkəmizə gələcək turistlər dincəlmək üçün daha çox Qəbələ, Qusar bölgəsinə üstünlük verəcəklər.
N.Bağırov qeyd edib ki, xarici turistlər Yeni il bayramı günlərində ən azı 4 gecə qalmağı planlaşdırırlar.
Qeyd edək ki, bu ilin yanvar-oktyabr aylarında Azərbaycana 2 276 604 xarici vətəndaş gəlib. Ötən illə müqayisədə bu il Azərbaycana gələn turistlərin sayında 20 faiz artım var.
Azərbaycana səfər edənlər arasında ilk yeri Rusiya, sonrakı yerləri isə Gürcüstan, İran vətəndaşları tutub.
Bu ilin ilk 10 ayı ərzində Azərbaycana Rusiyadan 727577, Gürcüstandan 439 305, İrandan isə 320 904 xarici vətəndaş gəlib.
Qeyd edilən müddətdə Azərbaycana Birləşmiş Ərəb Əmirliyindən 81 742, İraqdan 54 242, Ukraynadan 49 449, Səudiyyə Ərəbistanından 31821 xarici vətəndaş səyahət edib.
S.B.
www.oxu.az
"
"“Şahdağ”da görünməmiş izdiham – VİDEOSosial şəbəkələrdə “Şahdağ” dağ xizəyi turzim kompleksində yaranmış izdihamla bağlı görüntülər yayılıb.
Oxu.Az-ın xəbərinə görə, hadisə dekabrın 16-da, qış mövsümünün açılışı zamanı baş verib.
Videoda yüzlərlə insanın kanat yoluna  növbəni gözləməkləri əks olunub. Mühafizəçilər isə növbədə dayananları bacardıqları kimi sakitləşdirməyə çalışıblar.
“Şahdağ” Turizm Mərkəzindən bildirilib ki, insident sayca altıncı qış mövsümünün açılışı 16 dekabr tarixində baş verib və gün ərzində mərkəz 3000-dən çox turist qəbul edib.  Növbəti gün – 17 dekabr tarixində mərkəzi daha çox – 4000-ə yaxın insan ziyarət etsə də, bu cür izdiham baş verməyib.
“Mərkəzdə fəaliyyət göstərən kanat yollarının istehsalçısı Avstriyanın “Doppelmayr” şirkətidir və şirkətin texniki təhlükəsizlik tələblərinə əsasən yuxarı qalxarkən 100%, aşağı enərkən isə 25% doluluq şərtinə mütləq surətdə riayət olunmalıdır. Nəticə etibarilə yuxarı qalxarkən 4 nəfər, aşağı enərkən isə hər bir kabindən biri boş olmaqla 2 nəfər otura bilər.
Əlbəttə, mərkəzimizə olan marağın və turistlərin sayının ilbəil durmadan artması bizi çox sevindirir. Ancaq təəssüflə bildiririk ki, bəzi hallarda bir qisim qonaqlar təhlükəsizlik tələblərinə əməl etməkdən imtina edir, növbədə gözləmək istəmirlər. Məhz həmin gün də müəyyən turistlər tərəfindən kanat yollarının girişində quraşdırılmış təhlükəsizlik torları qırılıb, kanat yollarının  sərbəst hərəkətinə mane olaraq, operatorların işinə əngəl yaradılıb”, - açıqlamada deyilir.

S.B.
www.oxu.az
"
"Tanımadığınız Gürcüstan - Turizm üçün hər şey edən gürcülər - FOTOGürcüstan Turizm Adminstrasiyasından mediatur təklifi alanda, düzü, qəribə oldum. Vətəndaşı olduğum ölkəyə turist kimi səfər edəcəkdim.
Beləliklə, Oxu.Az Gürcüstanda qış turizmi ilə bağlı keçirilən mediaturdan ilk yazını təqdim edir.
Tbilisi bizi qarla qarşıladı. Amma gördüyümüz isti münasibət soyuq havanı bizə unutdura bildi.
Xüsusi ilə bələdçimiz Marika Boqveradzenin rəhbərliyi ilə keçən turumuz xoş xatirələrlə yadda qaldı. 

İlk olaraq Tbilisi yaxınlığında yerləşən Sodoroti kəndinə yollanırıq. Əhalisinin 79 faizini azərbaycanlıların, 21 faizini isə gürcülərin təşkil etdiyi kəndə maraq yaradan isə Jvaniya ailəsidir.

Ailə başçısı İrakli Jvaniya heykəltəraşdır. Özünün dediyinə görə, diplom almaq xatirinə bu sənətə yiyələnib. Əslində isə məşhur heykəltəraş Zurab Seretelidən dərs alıb.

Sonradan bu sənətə mükəmməl yiyələnən İrakli məşhur heykəltəraşlardan sayılır. Tbilisidə “Balaca Şahzadə” heykəli ilə məşhurlaşan İrakli Jvaniyanın müəllifi olduğu abidələr Avropanın bir neçə ölkəsini bəzəyir.

Şəhərdən uzaqlaşmaq üçün Sodoretidə ev alan İrakli sonradan burada restoran açmaq qərarına gəlir.

Evinin birinci mərtəbəsində ideyasını gerçəkləşdirən heykəltəraş özünün istehsal etdiyi şəraba görə indi xeyli məşhurdur. Müştərilərini cəlb edən də elə bu şərablardır.

İraklinin babası isə Stalinin sevimlilərindən olub.
Stalinin ona bağışladığı SSRİ-yə gətirilmiş ilk ananas isə hələ də xüsusi qaydada saxlanılır və restoranın bəzəyini təşkil edir.

Restoranın bəzəyi həm də bu evin xanımı olan Esma Kunçuliadır. İxtisasca jurnalist olan xanım Kunçulia vaxtilə Gürcüstanın birinci kanalında siyasət müxbiri olub.

Hazırda isə jurnalistikadan mətbəxə keçib. Televiziyada mətbəx verilişində müəllif və aparıcı olan Esma Kunçulia orada öyrəndiklərini həm də öz restoranının mətbəxində tətbiq edir. Onun saperavidə qızardılmış toyuq yeməyinin dadından isə doymaq olmur. Esma Kunçulia Gürcüstanda ilk dəfə olaraq kulinariya muzeyi də yaratmağa başlayıb.

Sodoretidən ayrılıb üz tuturuq “Mağaralar şəhəri” olan Uplisçixiyə...

Uplisçixi Qori rayonunda yerləşir. Şəhərin eramızdan əvvəl II əsrin sonları – I əsrin əvvəlləri salındığı güman olunur. Şəhər XIX əsrin sonlarında tam tərk edilib. Şəhərdə olan 700 mağaradan 150-si bugünə qədər gəlib çatıb.

1950-ci ildən bəri isə ərazi turizm mərkəzi kimi fəaliyyət göstərir.

2000-ci ildə baş verən zəlzələ isə abidələrə ciddi ziyan vurub.

Burada qədim dövrlərə aid mağaralar, abidələr isə görənləri heyran edir. Gürcüstana gedənlər bu “Mağaralar şəhəri”ni görmədən keçməsinlər.

Uplisçixidə kampinq üçün də şərait yaradılıb.

Hazırda bura muzey statusu daşıyır. Bir nəfərin girişi 2 manatdır. Qrup şəklində isə bu qiymət 1.5 manata qədər enir. Bələdçi xidməti isə 10 manatdır.

Burada Gürcüstan səfərimizin birinci yazısını tamamlayırıq. İkinci yazıda sizə Borjomi, Bakuryani və Qudauridə qış turizmindən söz açacağıq.


A.H.
www.oxu.az
"
"AZAL-ın yeni tarifləri açıqlandı""Azərbaycan Hava Yolları"" QSC (AZAL) aviabiletlərin yeni alış tariflərini açıqlayıb.
Oxu.Az-ın məlumatına görə, AZAL saytından və rəsmi agentlərindən aviabiletin alınması zamanı tətbiq olunan yeni tariflər barədə infoqrafika yayıb.
QSC uyğun ""Ekonom"" və ""Premium"" sinif tariflərini seçərək səyahəti öncədən planlaşdırmağı məsləhət görür.



E.Ə.
www.oxu.az
"
"Turistlər Azərbaycanda 1 milyard 300 milyon dollar xərcləyibSon illər ərzində tu­rizm Azərbay­can iqtisadiyyatının şaxələndirilməsi işində aparıcı sahələrdən biri olub"".
Oxu.Az-ın Report-a istinadən məlumatına görə, bunu mədəniyyət və turizm nazirinin mü­avini Nazim Səmədov Beynəlxalq Miqrant Günü ilə bağlı keçirilən tədbirdə deyib.
N.Səmədov bildirib ki, ötən ilin müvafiq dövrü ilə mü­qayisədə bu ilin 11 ayı ərzində Azərbayca­na gələn turistlərin sayı 20 faiz artıb və 2 milyon 477 min­dən artıq olub. 
N.Sə­mədov bildirib ki, ölkəmizə gələn xarici turistlər 1.3 mily­ard dollar xərcləyib, Azərbaycandan xari­cə gedən turistlər isə 1.2 milyard dollar xərcləyib. 100 mily­on dollar müsbət sal­do yaranıb ki, bu da müsbət haldır. 
L.Ə.
www.oxu.az
"
"Fransalı yaxtaçı Yer kürəsini dövr etdiFransalı Fransua Qabar yaxta ilə 42 gün 16 saat 40 dəqiqə və 35 saniyəyə Yer kürəsinə dövrə vuraraq dünya rekorduna imza atıb.
Oxu.Az Report-a istinadən xəbər verir ki, bu barədə ""Franceinfo"" nəşri məlumat yayıb.
Bildirilir ki, Qabar səyahətini dekabrın 17-də Fransanın Uessan adasında başa vurub.
Əvvəlki rekord Tomas Kovillə məxsusdur. O, su yolu vasitəsi ilə Yer kürəsini 49 gün 3 saat ərzində dövr edib.
A.M.
www.oxu.az
"
"Azərbaycanda qış turizminə maraq artır – QİYMƏTLƏR + VİDEOHavalar soyuduqca qış turizm mərkəzlərinə təlabat artır. Artıq bir çox turizm mərkəzlərində hazırlıqlara başlanılıb.
Oxu.Az-ın Xəzər TV-yə istinadən məlumatına görə, daha çox qış turizm mənbəyi hesab edilən Quba-Qusar və Qəbələdəki otellərdə bütün hazırlıqlar görülüb.
Həmçinin Qəbələdəki otellərdə bu il turist cəlbi üçün bəzi yeniliklər də olacaq. Qiymətlərə gəlincə isə, bu il artım çox olmayacaq.
Qəbələdən fərqli olaraq Quba və Qusardakı otellərdə mövsüm sabahdan start götürəcək və burdakı qiymətlər keçən illə müqayisədə 20-30 faiz artıb. Cənub zonasına da gələn turistlərin sayı kifayət qədərdir. Bu otellərdə bir gecə üçün gecələmək minimum 20 manatdan başlayır.
Hotel nümayəndələrinin sözlərinə görə, bura müraciət edən xarici turistlər daha çox milli mətbəxə üstünlük verir. Rezervasiyalar isə əsasən onlayn şəkildə internet üzərindən aparılır.

S.B.
www.oxu.az
"
"“Silk Way West Airlines” Azərbaycan və Braziliya arasında çarter yük reysini yerinə yetiribAzərbaycanın yük aviaşirkəti “Silk Way West Airlines” Bakıdan San Pauluya (Braziliya) ilk birbaşa aviareys yerinə yetirib.
Heydər Əliyev Beynəlxalq Aeroportundan Virakopus Beynəlxalq Aeroportuna müasir “Boeing 747-8F” layneri ilə 15 saatlıq uçuş aviaşirkətin bütün tarixi ərzində ən uzunmüddətli uçuş olub.
36 ton həcmində yük Çin Xalq Respublikasından Braziliyadakı avtomobil istehsalçısı olan şirkət üçün göndərilib.
 “Silk Way West Airlines” Azərbaycan Mülki Aviasiya Administrasiyası tərəfindən istismarçı sertifikatını alaraq 2012-ci il iyunun 19-da fəaliyyətə başlayıb. Hazırda aviaşirkətin hava gəmiləri parkına “Вoeing 747-8F” və “Вoeing 747-400F” təyyarələri daxildir.
""Silk Way West Airlines"" aviaşirkəti Heydər Əliyev Beynəlxalq Hava Limanından qitələri birləşdirən tranzit hab kimi istifadə edərək dünyanın müxtəlif regionlarına - Asiya, Avropa, Yaxın Şərq və Şimali Amerikaya müntəzəm uçuşlar yerinə yetirir.
www.oxu.az
"
"Azərbaycan nümayəndə heyəti İCAO-nun beynəlxalq konfransında iştirak edibBeynəlxalq Mülki Aviasiya Təşkilatının (İCAO-nun) Kolombo şəhərində (Şri-Lanka) hava əlaqəsinə dair çoxtərəfli danışıqların aparılması üzrə 10-cu Konfransı keçirilib.
Konfransda ümumilikdə 66 dövlətdən və bir beynəlxalq təşkilatdan 426 nümayəndə iştirak ediblər. Beş gün ərzində 456 danışıq və müşavirələr keçirilib, görüşlər zamanı 420 ikitərəfli sənəd imzalanıb və paraflanıb.
Azərbaycan Respublikasının Dövlət Mülki Aviasiya Administrasiyasının direktoru Arif Məmmədovun başçılıq etdiyi nümayəndə heyəti 15 ölkənin mülki aviasiya nümayəndə heyətləri ilə danışıqlar aparıb. Avstraliya, Keniya, Yeni Zelandiya, Tayland və Seyşel Adaları Respublikasından olan nümayəndə heyətləri ilə mülki aviasiya ekspertləri səviyyəsində hava əlaqəsi haqqında Hökumətlərarası Sazişlərin mətnləri razılaşdırılıb.
Türkiyə, Belarus və Qazaxıstanı təmsil edən nümayəndə heyətləri ilə hava yollarının istismarı üzrə danışıqlar aparılıb.
Danışıqlarda Azərbaycan tərəfdən Azərbaycan Respublikasının Xarici İşlər Nazirliyinin əməkdaşı da iştirak edib.
www.oxu.az
"
"Maldiv adalarına 2 nəfərlik pulsuz səyahət fürsəti! - “Vurğun Residence”""PMD Group"" Yeni il bayramı münasibətilə hər bir ""Facebook"" istifadəçisinə Maldiv adalarında pulsuz istirahət imkanı təqdim etmək üçün yeni müsabiqəyə start verir.
Müsabiqənin şərtlərini yerinə yetirmiş istifadəçi Maldiv adalarına 2 nəfərlik pulsuz səyahət  (aviabilet, otel) qazanmış olur.
Müsabiqəni şərtləri isə çox sadədir:
1. İstifadəçi “Vurğun Residence” ( https://www.facebook.com/vurgunresidence/ ) səhifəsini bəyənir.
2. “Maldivə 2 Nəfərlik Pulsuz Səyahət Qazan” postunun şərh(comment) bölməsində ən çox bəyəndiyi mənzilin sxem planını yerləşdirir.
3. İstifadəçi eyni postu öz səhifəsində paylaşır.
Müsabiqə 15-31 dekabr 23:59 tarixinə kimi qüvvədədir və qalib 01 yanvar 2018-ci il tarixində  www.randomresult.com saytı üzərindən elan olunacaq.
Tələsin, 2018-ci ilin ilk səyahətini “Vurğun Residence”-dən Siz qazanın!
www.oxu.az
"
"""ASAN Viza"" sistemində yeniliklər“ASAN Viza” sisteminin inkişafı və istifadəçi rahatlığının təmin edilməsi ilə bağlı tədbirlər çərçivəsində “ASAN Viza” sistemində təkmilləşdirmə işləri aparılaraq portalın fransız dili versiyası istifadəyə verilib.
Bu barədə Oxu.Az-a ASAN-dan məlumat verilib.
Hazırda portal 6 dildə (Azərbaycan, ingilis, fransız, ərəb, fars və rus) fəaliyyət göstərir.
Əlavə olaraq əcnəbilər və vətəndaşlığı olmayan şəxslərin miqrasiya qaydalarına dair məlumatlandırmasını təmin etmək və müvəqqəti qeydiyyatın aparılması məqsədilə “ASAN Viza” portalı üzərindən Dövlət Miqrasiya Xidmətinin internet səhifəsinə keçid təmin edilib.
Xatırladaq ki, “ASAN Viza” sistemi prezident İlham Əliyevin 2016-cı il 1 iyun tarixli “Elektron vizaların verilməsi prosedurunun sadələşdirilməsi və “ASAN Viza” sisteminin yaradılması haqqında” Fərmanı ilə yaradılıb.
Sistem vasitəsilə əcnəbilər və vətəndaşlığı olmayan şəxslər standard elektron vizanı 3 iş günü, sürətləndirilmiş qaydada isə 3 saat ərzində 3 addımla (müraciət et, ödəniş et və e-vizanı yüklə) əldə edə bilər.
Qeyd edək ki, elektron viza ölkədə qalma müddəti 30 günədək müəyyən edilən birgirişli sənəddir. Elektron vizalar yalnız siyahısı Azərbaycan Respublikasının Xarici İşlər Nazirliyi tərəfindən təsdiqlənən 94 ölkənin vətəndaşlarına və həmin ölkələrdə daimi yaşayan vətəndaşlığı olmayan şəxslərə rəsmiləşdirilir.
“ASAN Viza” sistemi xarici vətəndaşlara qrup şəklində viza müraciətini təklif edir. Qrup müraciətləri minimum 2, maksimum isə 10 nəfər üçün nəzərdə tutulub. Qrup üzvləri üçün olunan müraciətdə bir elektron poçt ünvanı istifadə və bir ödəniş əməliyyatını etməklə bir neçə müraciət ərizəsi yaradıla bilər.
A.H.
www.oxu.az
"
"Zaqatala Beynəlxalq hava limanı istifadəyə verildi -  FOTOZaqatala Beynəlxalq hava limanı əsaslı yenidənqurmadan sonra rəsmən istismara verilib.
""Azərbaycan Hava Yolları""nın mətbuat xidmətindən Oxu.Az-a verilən məlumata görə, Zaqatala Beynəlxalq hava limanının yenidən qurulması Prezident İlham Əliyevin Zaqatala rayonuna səfəri zamanı verdiyi tapşırığa müvafiq olaraq həyata keçirilib.
Hava limanının ərazisində geniş füzelyajlı hava gəmilərini qəbul etməyə imkan verən uçuş-enmə zolağı (UEZ) tikilmiş, perron xeyli genişləndirilib, müasir naviqasiya sistemləri, meteoroloji və işıq siqnalı avadanlıqları quraşdırılıb, həmçinin aerovağzal kompleksinin binası təmir edilib.
Hava limanının yenidənqurmadan sonra açılışı ilə bağlı keçirilən tədbirdə “Azərbaycan Hava Yolları” QSC-nin vitse-prezidenti Etibar Hüseynov, Zaqatala rayonu İcra Hakimiyyətinin başçısı Mübariz Əhmədzadə, “AzVirt” şirkətinin direktoru Kamil Əliyev və digərləri iştirak ediblər. Hava limanının açılışı günü buraya ilk dəfə olaraq dünyanın ən böyük sərnişin təyyarələrindən biri - “Airbus A340-500” təyyarəsi enib.
Azərbaycanın “AzVirt” şirkəti tərəfindən həyata keçirilən tikinti işləri nəticəsində hava limanında uzunluğu 3000 metr, eni 60 metr olan uçuş-enmə zolağı tikilib. Uçuş-enmə zolağı və perronda ümumi qalınlığı 92 sm olan yol geyimi konstruksiyası, o cümlədən 37 sm asfalt-beton layları döşənib. Yeni zolaq beynəlxalq tələblərə cavab verir və Zaqatala Beynəlxalq hava limanına geniş füzelyajlı hava gəmilərini qəbul etməyə imkan verəcək.
Eyni zamanda hava limanının ərazisində tikinti işləri üçün asfalt-beton qarışığının hazırlanması məqsədilə səyyar asfalt-beton zavodu quraşdırılıb. Uçuş-enmə zolağının yenidənqurması üçün ümumilikdə 121 000 ton asfalt-beton istifadə olunub. Ümumilikdə tikinti işləri 166 000 kv. metr ərazidə aparılıb.
Zaqatala Beynəlxalq hava limanının sahəsi 31 000 kv. metr olan yeni böyük və rahat perronu müasir geniş füzelyajlı təyyarələrə xidmət göstərməyə, həmçinin orada eyni vaxtda bir neçə orta magistrallı hava gəmilərini yerləşdirməyə imkan verir. Yenidənqurma prosesində ən müasir texnologiyalar tətbiq olunub ki, bu da təyyarələrə xidmətin keyfiyyətini əhəmiyyətli dərəcədə artıracaq.
Yeni uçuş-enmə zolağının təchizatı üçün müasir naviqasiya və multilaterasiya sistemlərindən, həmçinin meteoroloji və işıq siqnalı avadanlıqlarından istifadə olunub. Zaqatala hava limanı ərazisində təhlükəsizlik zolaqları və radio-naviqasiya, metereoloji avadanlıqlarının yerləşdirilməsi üçün ərazinin şaquli planlaşdırılması işləri daxil olmaqla, 750 000 kub metrdən çox torpaq işləri görülmüşdür. Uçuş-enmə zolağının uzadılması ilə əlaqədar yeni işıq-siqnal sistemləri qurulub və bu işıq-siqnal sistemləri dispetçerlər tərəfindən qüllədən idarə olunacaq. Aeroportun perimetri üzrə 5,5 km uzunluğunda mühafizə hasarı çəkilmiş, patrul yolu inşa edilib. Hava limanının ərazisinin çay qolu ilə kəsişməsiylə əlaqədar olaraq uçuş enmə zolağının yuyulub aparılmasının qarşısını almaq məqsədilə uzunluğu 182 metr olan 3x2 metr ölçüdə tunel tikilib.
Zaqatalada 2012-ci ildə baş vermiş zəlzələ nəticəsində aerovağzal binasında sıradan çıxıbmış havalandırma-istilik sistemlərin, kanalizasiya xətlərinin bərpası, aerovağzal binasının təmir işləri aparılıb. Vağzalyanı meydanda avtomobil dayanacağı 1200 kv. metr genişləndirilərək 150 minik avtomobilini qəbul olunması üçün şərait yaradılıb.
Zaqatala Beynəlxalq hava limanında xüsusi təyyarə-laboratoriya vasitəsilə sınaq uçuşları yerinə yetirilmiş, radiopellengator, enmə sistemləri, işıq-siqnal sistemləri uçuşla yoxlanılıb, nəticədə avadanlıq və sistemlərin mövcud yararlıq normalarına uyğunluğu təsdiq edilib.
Qeyd edək ki, Zaqatala hava limanının istismara verilməsi regionda turizmin və yük dövriyyəsinin inkişafına böyük stimul ola bilər.














www.oxu.az
"
"Azərbaycanda “Halal” hotellərə qarşı yeni tələblər - VİDEOMədəniyyət və Turizm Nazirliyi tərəfindən ""Halal idarəetmə sistemi - Hotellər"" adlı dövlət standartı layihəsi hazırlanıb.
Oxu.Az xəbər verir ki, layihənin müəlliflərindən biri, Azərbaycan Turizm və Menecment Universitetinin Turizm və qonaqpərvərlik fakültəsinin dekanı Rəhman Səfərov Trend-ə bildirib ki, yeni standartlar halal turizm fəaliyyətlərindən biri olan halal xidmət göstərən mehmanxanalar başda olmaqla, istirahət mərkəzləri, motellər və digər mehmanxana tipli obyektlər üçün ""Halal İdarə Sistemi""ni əhatə edir.
R.Səfərovun sözlərinə görə, layihədə halal xidmət verən mehmanxanalara ümumi tələblər qoyulub: ""Bu tələblərə görə, halal xidmət göstərən mehmanxanalar müştərilərinə təqdimat zamanı verilən öhdəlikləri yerinə yetirilməlidirlər. Qonaqları aldatmağa yönələn hərəkətlər (reklamlar, kampaniyalar, qiymətlər, xidmətlər, fəaliyyətlər və s.) edilməməli, qonaqların dini həssaslıqlarına maksimum diqqət göstərilməli, sui-istifadə edilməməlidir. Bundan başqa, müştəri şikayətlərinin toplanması, yoxlanması, qiymətləndirilməsi və təmin edilməsinə yönəlmiş tədbirlər həyata keçirilməlidir. Xüsusilə islami həssaslıqlarla əlaqədar şikayətlərə sürətli baxılmalıdır"".
Layihə müəllifi əlavə edib ki, mehmanxanalarda halal yemək və içkilərin hazırlanma və təqdim edilmə qaydaları AZS 294-2007-yə uyğun olmalıdır: ""Sanitariya-gigiyena üzrə tələblərin gözlənilməsi üçün istifadə edilən kimyəvi maddələr və materiallar halal sahədə istifadəyə uyğun olmalıdır. Qida xammalı və qida məhsullarının qəbulu, emalı, saxlanılması və paylanması zamanı sanitariya-gigiyena tələblərinə ciddi əməl edilməli, keyfiyyətinini və təhlükəsizliyini təsdiq edən müşayiətedici sənədləri olmayan qida məhsullarının istifadəsinə yol verilməməlidir. İşçilər müəyyənləşdirilmiş qaydada tibbi baxışlardan keçirilməli və onların fəaliyyəti sanitariya-gigiyena normalarının tələblərinə uyğun olmalıdır. Hamam, tualet və duşlarda olan sabun, şampun və s. təmizlik vəsaitləri TSE K 202 meyarlarında göstərilən şərtlərə cavab verməlidir. Bununla yanaşı, hər hansı bir formada təqdim edilən qidaların hazırlanması, istifadəsi, daşınması və saxlanılması zamanı onların halal olmayan məhsullara təmasda olmamasına zəmanət verilməlidir"".
R.Səfərov bildirib ki, bu standartla müəyyən edilən qaydalar subpodrat firma vasitəsilə təqdim edilən xidmətlər (spa, tibb məntəqəsi, dükan, bərbər və s.) üçün də etibarlıdır.
Onun sözlərinə görə, mehmanxananın ümumi istifadə edilən kişi və qadın tualetlərində həm normal (Avropa tipli) unitaz, həm də döşəmə (şərq tipli) unitazı olmalı, tualetin kabin arası bölmələri döşəmədən başlayaraq boşluqsuz bağlı olmalıdır: ""Kişi və qadın üzmə hovuzu ayrı olmalı, açıq və ya qapalı üzmə hovuzları yeganə olduqda kişi-qadın növbəsi müəyyən edilərək istifadə edilməlidir. Kişi və qadınlar üçün ayrıca yaradılmış hovuzlara gözlənilməz girişlərin qarşısını almaq məqsədi ilə tədbirlər görülməli, 6 yaşdan yuxarı uşaqlar barəsində həmcins ayrı-seçkiliyinə riayət edilməlidir"".
R.Səfərov qeyd edib ki, məhrəm bölgələrdə (otaqlar, tualet, duş yeri, hovuzlar, hamam, masaj salonları, soyunma otaqları və s.) video və səs qeydi aparılmamalı, kişi və qadınlar üçün ayrıca müəyyən edilən sahələrdə həmcins işçilər xidmət etməli, qarşı cins işçilərin girişinin qarşısı alınmalıdır: ""Kişi və qadınlar üçün bərbər, spa və masaj xidmətləri (əgər varsa) ayrı olmalı və ya xidmətlər fərqli zamanlarda yerinə yetirilməli, bu xidmətlər eyni cinsdən olan işçilər tərəfindən təqdim edilməlidir. İslami dəyərlərə uyğun xidmət verilməlidir. Əyləncə proqramlarında iştirak etmək üçün xaricdən gələn sənətçilərin İslam əxlaqına zidd hərəkət etməmələri mövzusunda lazımlı tədbirlər görülməlidir. Mehmanxanada olan vizual məlumatlar (reklam, afişa, baner və s.) İslam əxlaqına zidd olmamalıdır. Mehmanxanada ən az bir ədəd oxuma salonu olmalı və kitabxanasında olan dini kitablar Dini Qurumlarla İş üzrə Dövlət Komitəsi tərəfindən tövsiyə edilmiş olmalıdır. ""Qurani Kərim""in tərcüməsi və təfsiri kitabları kifayət qədər olmalıdır"".
R.Səfərov əlavə edib ki, mehmanxanada foto xidməti göstərildiyi halda şəxslərin məhrəmiyyətinə hörmət edilməlidir: ""Şəkillər ən gec 3 həftə sonra məhv edilməli, fərqli bir məqsəd üçün istifadə edilməməlidir. Ödənişli televiziya proqramlarında İslam əxlaqına zidd yayımlar olmamalıdır, internetlə təchiz edilən mehmanxanalarda ailə filtri (valideyn nəzarəti) tətbiq olunmalıdır. Mehmanxana işçilərinin geyimləri İslam əxlaqına zidd olmamalıdır"".
R.Səfərov əlavə edib ki, layihəyə əsasən, standartın ilkin yoxlama müddəti 2022-ci il, dövrü yoxlama müddəti 5 ildir.

A.M.
www.oxu.az
"
"Heydər Əliyev Beynəlxalq Aeroportu 25 faiz çox sərnişinə xidmət göstəribHeydər Əliyev Beynəlxalq Aeroportu 2017-ci ilin yanvar-noyabr ayları ərzində 3,75 milyon sərnişinə xidmət göstərib. Bu göstərici ötən ilin analoji dövrü ilə müqayisədə 25 faizdən çox artıb.
Hesabat dövründə “Azərbaycan Hava Yolları” (AZAL) milli aviadaşıyıcısının payına 2,1 milyon sərnişin düşüb ki, bunun da 545 min nəfəri daxili reyslərlə daşınıb.
Hesabat dövründə 2017-ci ilin sentyabrından uçuşlar yerinə yetirməyə başlayan ilk milli lou-koster “Buta Airways” 55 min sərnişinə xidmət göstərib.
Sərnişin dövriyyəsinin 85 faizi beynəlxalq reyslərin payına düşüb. Heydər Əliyev Beynəlxalq Aeroportunun beynəlxalq daşımalarının 43 faizi AZAL-ın və “Buta Airways”in, 57 faizi xarici aviadaşıyıcıların payına düşüb.
Hazırda Heydər Əliyev Beynəlxalq Aeroportu 53 istiqamət üzrə 30 aviaşirkətə xidmət göstərir. Ən məşhur beynəlxalq istiqamətlərin onluğuna - Moskva, İstanbul, Dubay, Kiyev, Tehran, Antalya, Tbilisi, Bağdad, Doha və Sankt-Peterburq daxildir. 2,31 milyon sərnişin bu istiqamətlərə uçub.
Heydər Əliyev Beynəlxalq Aeroportunun yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti ""Skytrax"" tərəfindən Heydər Əliyev Beynəlxalq Aeroportu 4 ulduza layiq görülüb.
Cari ilin mart ayında Heydər Əliyev Beynəlxalq Aeroportu Rusiya və MDB ölkələrinin bütün hava limanları arasında göstərilən xidmət səviyyəsinə görə ən yaxşılar siyahısına başçılıq edərək Skytrax World Airport Awards mükafatına layiq görülüb.
www.oxu.az
 
"
"Azərbaycana gələn turistlərin sayı artıbCari ilin 11 ayı ərzində ölkəmizə gələn xarici vətəndaşların sayı 2 477 908 nəfər olub.
Mədəniyyət və Turizm Nazirliyindən Oxu.Az-a verilən məlumata görə, onlardan 790 258 nəfəri Rusiya, 488 269 nəfəri Gürcüstan, 340 702 nəfəri İran, 275 147 nəfəri Türkiyə, 87 215 nəfəri Birləşmiş Ərəb Əmirlikləri, 58 259 nəfəri İraq, 53 583 nəfəri Ukrayna, 32 644 nəfəri Səudiyyə Ərəbistanı, 351 831 nəfəri isə digər ölkələrin vətəndaşları olub.
Xarici vətəndaşlar daha çox iyul ayında gəlib. Onların sayı 313 515 nəfər olub.
Dövr ərzində ölkəmizə gələn xarici vətəndaşların ümumi sayında Rusiya, Gürcüstan, İran, Türkiyə və BƏƏ vətəndaşlarının xüsusi çəkisi daha çox olub və müvafiq olaraq 31,8 faiz, 19.7 faiz, 13.7 faiz, 11.1 faiz və 3.5 faiz təşkil edib.
Ötən ilin müvafiq dövrü ilə müqayisədə bu il əsas artım tempi göstərən ölkələr İran, BƏƏ, Rusiya olub. Belə ki, bu il İrandan 117 556, BƏƏ-dən 44 558, Rusiyadan 105 020 nəfər daha çox şəxs gəlib.
2016-cı ilin 11 ayında Azərbaycana gələn xarici vətəndaşların sayı 2 064 224 nəfər noyabr ayında isə 169 427 nəfər təşkil edib. Ötən ilin müvafiq dövrü ilə müqayisədə cari ilin 11 ayında Azərbaycana 413 684 (20%) nəfər, yalnız noyabr ayında isə 31 877 (18.8%) nəfər çox xarici vətəndaş gəlib.
E.Ə.
www.oxu.az
"
"“Rossiya 24” Azərbaycanın dağ-xizək kurortlarından süjet hazırladı - VİDEORusiyanın “Rossiya 24” telekanalında Azərbaycanın Qəbələ şəhərində yerləşən dağ-xizək kurortları barədə süjet yayımlanıb.
Oxu.Az AzVision.az-a istinadən xəbər verir ki, sujetdə Azərbaycanda dağ-xizək mövsümünün açıldığı qeyd olunub. 
Bildirilib ki, Azərbaycanda turistlərə yalnız qar trasları deyil, həmçinin yerli ekzotika təklif olunur: Sujetdə müalicəvi neftlə yuyunmaq, qarpız və qozdan hazırlanan mürəbbələrdən söz açılıb.
Telekanalın hazırladığı sujetdə Azərbaycan dağ-xizək komplekslərində qiymətlərin Avropdan dəfələrlə ucuz olması xüsusilə vurğulanıb: 
“Ən çox turist BƏƏ, İran, Gürcüstan və Rusiyadan gəlir. Burada növbələr olmur, insanlar bir-birilərini itələmirlər. Lakin bu, kurortun populyar olmaması anlamına gəlmir. Ötən il Yeni il tətilində burada 20 min turist olub ki, bu da şəhərin ümumi əhalisindən iki dəfə çoxdur. Bu il isə şəhərdə daha çox qonağın olacağı gözlənilir. Hazırda şəhərdə Yeni il yarmarkasına hazırlıq işləri aparılır”. 

S.B.
www.oxu.az
"
"Azərbaycan pasportu ilə vizasız gedə biləcəyiniz ölkələrin – SİYAHISIAzərbaycan vətəndaşlarının pasport ilə vizasız gedə biləcəyiniz ölkələrin siyahısı açıqlanıb.
Oxu.Az “Ölkə.Az”a istinadən xəbər verir ki, bütün təqdim olunan vizasız və ya birbaşa sərhəddə viza verən ölkələrə səyahət etmək üçün hər kəsin yanında qüvvədə olan ümumvətəndaş pasport (Xarici pasport) olmalıdır.
Oxuculara Azərbaycan vətəndaşlarının vizasız və ya birbaşa sərhəddə viza alaraq səfər edə biləcəkləri ölkələri təqdim edirik. Siyahıdakı ölkələrin qarşısında (sərhəddə) qeydi olarsa, demək həmin ölkəyə gedərkən viza sərhəddə təqdim edilir.
Avropa:
Albaniya, Belarus, Bosniya və Herseqovina, Gürcüstan, Makedoniya, Moldova, Çernoqoriya (Monteneqro), Rusiya, Türkiyə, Ukrayna.
Asiya:
İndoneziya, İran, Qazaxıstan, Qırğızıstan, Malayziya, Fələstin, Qətər, Tacikistan, Özbəkistan, Banqladeş (sərhəddə), Kamboca (sərhəddə), İordaniya (sərhəddə), Laos (sərhəddə), Livan (sərhəddə), Makao (sərhəddə), Maldiv (sərhəddə), Nepal (sərhəddə), Şərqi Timor (sərhəddə).
Karib dənizi, Mərkəzi və Cənubi Amerika:
Antiqua və Barbuda, Baham adaları, Barbados, Kolumbiya, Ekvador, Haiti, Sent – Vinsent və Qrenadin Boliviya (sərhəddə), Dominika (sərhəddə), Yamayka (sərhəddə), Nikaraqua (sərhəddə).
Afrika:
Namibiya (sərhəddə), Kabo – Verde (sərhəddə), Komor (sərhəddə), Fildişi sahili (sərhəddə), Cibuti (sərhəddə), Qvineya-Bisau (sərhəddə), Madaqaskar (sərhəddə), Malavi (sərhəddə), Mavritaniya (sərhəddə), Mavriki (sərhəddə), Mozambik (sərhəddə), Seyşell (sərhəddə), Tanzaniya (sərhəddə), Toqo (sərhəddə), Uqanda (sərhəddə), Zimbabve (sərhəddə).
Okeaniya:
Mikroneziya, Vanuatu, Marşall adaları (sərhəddə), Palau (sərhəddə), Samoa (sərhəddə), Tuvalu (sərhəddə).
Xatırladaq ki, viza (lat. — icazə) — xarici pasportda və ya pasportu əvəz edən hər hansı digər sənəddə xüsusi icazə yazısıdır. Viza sahibinin ölkəyə girişi və orda qalması hüququnu təsdiq edir. Səlahiyyətli dövlət orqanları tərəfindən, adətən Konsulluq şöbələri, bəzi hallarda isə immiqrasiya xidmətləri tərəfindən birbaşa sərhəddə — aeroportda verilir. Viza adətən saxtalaşdırılmadan qorunmuş yapışqan kağız formasında, bəzi hallarda isə möhür formasında olur. Vizada növbəti qeydlər olur: vizanın qüvvədə olduğu müddətdə onun sahibinin qala biləcəyi ölkə və ya ölkələr; girişin ilk günü və qalmanın son günü tarixi; verilmə yeri və tarixi; vizanın növü yazılır.
S.B.
www.oxu.az
"
"Azərbaycana gələn turistlərin sayı açıqlandı  Bu ilin yanvar-oktyabr aylarında Azərbaycana 2 276 604 xarici vətəndaş gəlib.
Oxu.Az xəbər verir ki, bu barədə Mədəniyyət və Turizm Nazirliyindən bildirilib. 
Qeyd olunub ki, oktyabr ayında Azərbaycana 204 686 nəfər səfər edib.
Azərbaycana səfər edənlər arasında ilk yeri Rusiya, sonrakı yerləri isə Gürcüstan, İran vətəndaşları tutur.
Bu ilin ilk 10 ayı ərzində Azərbaycana Rusiyadan 727577, Gürcüstandan 439 305, İrandan isə 320 904 xarici vətəndaş gəlib.
Qeyd edilən müddətdə Türkiyədən Azərbaycana 249 210, Birləşmiş Ərəb Əmirliyindən 81 742, İraqdan 54 242, Ukraynadan 49 449, Səudiyyə Ərəbistanından 31821 xarici vətəndaş səyahət edib.
Ötən illə müqayisədə bu il Azərbaycana gələn turistlərin sayında 20 faiz artım var.
L.Ə.
www.oxu.az
"
"Nazirlik Azərbaycana gələn turistlərə müraciət etdiEkologiya və Təbii Sərvətlər Nazirliyi (ETSN) Milli Parklara onlayn bilet satışı ilə bağlı turistlərə müraciət edib.
ETSN-nin mətbuat xidmətindən Oxu.Az-a verilən məlumatda bildirilir ki, ölkədə 9 Milli Park - Akademik H. Əliyev adına Zəngəzur Milli Parkı, Ağgöl Milli Parkı, Şirvan Milli Parkı, Hirkan Milli Parkı, Altıağac Milli Parkı, Abşeron Milli Parkı, Şahdağ Milli Parkı, Göy-göl Milli Parkı və Samur-Yalama Milli Parkı fəaliyyət göstərir.
ETSN-nin Bioloji Müxtəlifliyin Qorunması və Xüsusi Mühafizə Olunan Təbiət Ərazilərinin İnkişafı Departamenti 2012-ci ilin avqust ayından elektron xidmətlərin təşkili sahəsində Milli Parklara onlayn bilet satışına başlayıb.
A.M.
www.oxu.az
"
"ABŞ səfirliyi Rusiyanın bölgələrində viza verilməsini bərpa edirABŞ-ın Sankt-Peterburq, Yekaterinburq və Vladivostokdakı konsulluqları dekabrın 11-dən  Rusiya vətəndaşlarına viza verilməsini bərpa edir.
Oxu.Az-ın məlumatına əsasən, bu barədə ABŞ-ın Rusiyadakı səfiri Con Hantsman məlumat verir.
Xatırladaq ki, avqustun 23-dən ABŞ-ın diplomatik xidmətləri Rusiya Federasiyasının bölgələrinə viza verilməsini dayandırmışdı.
N.О.
www.oxu.az
"
"“Renessans Palace”dan mənzil alanlara 5 ulduzlu Yeni il səyahəti hədiyyəsiYasamal ərazisində yerləşən “Renessans Palace” Premium Yaşayış Kompleksi müştərilərinə özəl, yeni il üçün “Səyahət hədiyyəsi” kampaniyasına başlayır. 1-31 dekabr tarixlərində kompleksdən mənzil alan hər kəsə İstanbul, Dubay və Milan şəhərlərində 5 ulduzlu hotellərdə yeni il qala gecəsi ilə birgə səyahət paketi hədiyyə olunacaq.
Yeni il ərəfəsində səfər edə bilməyən mənzil sahiblərinə öz hədiyyələrindən  fevral ayının sonunadək yararlanmaq imkanı da verilir.
“Renessans Palace” geniş ərazini əhatələndirərək eqzotik ağaclar, yaşıllıqlarla zəngin, nəhəng, meşə tipli daxili parka sahib bir yaşayış kompleksidir. Kompleksdə 24 saat ərzində çalışacaq mühafizə xidməti, güclü infrastruktur sistemi və üçmərtəbəli yeraltı dayanacaq hesabına “Avtomobilsiz həyət” yaradılıb.
Ətraflı məlumat üçün (012) 5382977/78 və ya 050 715 88 88 nömrələrinə zəng vuraraq “Renessans Palace”ın Satış Mərkəzi ilə əlaqə yarada bilərsiniz.








www.oxu.az
"
"Turizm şirkətlərinin üzərinə hansı öhdəliklər düşür? – VİDEOTurizmdə əsas məsələlərdən biri turistlərin təhlükəsizliyidir. Son zamanlar səyahət üçün maraqlı olan bir çox coğrafi məkanlarda terror və digər təhlükələrin olduğunu nəzərə alsaq, yerli turistlərin təhlükəsizliyi məsələsi yenidən gündəmə gəlir. Bəs bununla bağlı turizm şirkətlərinin üzərinə hansı öhdəliklər düşür?
Oxu.Az-ın Xəzər TV-yə istinadən məlumatına görə, son zamanlar Yaxın Şərq ölkələrində yaşanan gərginlik fonunda Azərbaycandan bu regiona üz tutanların sayında azalma müşahidə olunmur. Yerli turistlərin gəzib-görmək istədiyi ölkələr sırasında təhlükəli hesab olunanlar da var.
Turizm şirkətlərində çalışan işçilərin sözlərinə görə, gəzmək üçün istədiyi ölkəni seçmək müştərinin öz seçimidir. “Qara turizmə”də marağı olan kifayət qədər yerli turist var. Onlar müharibədən sonrakı vəziyyəti görmək, araşdırmaq məqsədi ilə təhlükəli bölgələrə yollanırlar.
Məsələ ilə bağlı Mədəniyyət və Turizm Nazirliyindən isə bildirildi ki, digər ölkələrdə baş verən təhlükələrlə bağlı yalnız Xarici İşlər Nazirliyi bəyanat yaydıqdan sonra turizm şirkətlərinə turistləri təlimatlandırmaqla bağlı tövsiyələr oluna bilər.

S.B.
www.oxu.az
"
"Kosmosa 900 turist bileti satıldı – QİYMƏTBritaniyalı sahibkar və milyarder Riçard Brensonun “Virgin Galactic” şirkəti  ilk kosmik turistlərə 900-ə yaxın bilet satıb.
Oxu.Az Lent.az-a istinadən xəbər verir ki, bu barədə Brenson özü Moskvada keçirilən “Synergy Global Forum 2017” biznes forumunda bildirib.
“Ümid edirəm ki, 2-3 aydan sonra “Virgin Galactic” kosmosa yola düşəcək və tamamilə yeni kosmik era başlayacaq. Beləliklə, burada olan bir çox insanlar kosmosa getmək imkanına nail ola biləcəklər”, - deyə o bildirib.
Hazırda “kosmosa” biletin qiyməti 250 min dollar dəyərindədir. Ancaq sahibkarın sözlərinə görə, zaman-zaman onun qiyməti düşə bilər. 
Qeyd edək ki, artıq “Virgin Galactic” şirkəti “SpaceShipTwo” turist gəmisinin bir neçə sınağını keçirib. Həmçinin suborbital kosmik uçuş da planlaşdırılıb. 
L.Ə.
www.oxu.az
"
"Azərbaycanda hoteldə absurd qayda""Hoteldə ailəvi istirahət üçün yer bron etdirmək istəyirdim. ""Sakit Göl Şamaxı"" hotelinə zəng edib 4 nəfərlik yer saxlatdırmaq istəyirdim. Ancaq hoteldən deyirlər ki, hotelə gələrkən nikah şəhadətnaməsi, uşaqların sənədləri mütləq təqdim edilməlidir"".
Oxu.Az xəbər verir ki, bu sözləri BAKU.WS-ə müraciət edən paytaxt sakini Samir Əliyev söyləyib. 
Onun sözlərinə görə, ilk dəfədir bu cür xoşagəlməz hadisə ilə üzləşir. Samir uzun illərdir xarici ölkələrə səfər etdiyini və dünyanın heç bir ölkəsində bu cür tələblərlə qarşılaşmadığını vurğulayır: ""Mən həyat yoldaşımın və uşaqlarımın sənədlərini niyə hotel nümayəndələrinə təqdim etməliyəm? Buna nə əsas var? Bu, çox absurd qaydadır"".
Hotel rəsmisi ""Biz ailəvi hotelik"" deyib, mənim və həyat yoldaşımın pasportunu tələb edir. 
Mütləq şəkildə pasportdakı soyadların eyni olmalı olduğunu, soyadın eyni olmayacağı təqdirdə nikah şəhadətnaməsinə ehtiyac olduğunu bildirir. Yanımızda 5 və 2 yaşlı uşaqlarımızın olmasına baxmayaraq. Hələ bunlar bir yana, uşaqların valideynləri olduğumuzu müəyyən etmək üçün onların da sənədlərini tələb edirlər. Ailəvi gedəndə yanımızda bacım oğlunu aparmaq istəyirdim, amma valideyni olmadığım üçün apara bilmirəm. Hotel rəsmisi isə cavabında ""Bizim hotelin qaydaları belədir"" deyir.
Məsələnin ən gülməli tərəfi isə, yanımızda 4-5 yaşlı uşaqların olması hələ hotel üçün bizim ailə olduğumuzu sübut etmir. 
Normal hotellərdə qeydiyyat üçün bir sənəd təqdim etmək kifayət edir.
Sonra hotellə yenidən əlaqə saxladıq, 4 nəfər - 2 azərbaycanlı ailə (ər-arvad) və 2 xarici (cütlük) vətəndaş olduğumuzu dedik. Onlar xarici vətəndaşın ailə olmasa belə, hoteldə yerləşə biləcəklərini söylədi.
Sözlərindən elə çıxır ki, xarici vətəndaş istədiyi insanla hoteldə yerləşə bilər, amma Azərbaycan vətəndaşı hoteldə yerləşməsi üçün mütləq ər-arvad olduqlarını sübut edən sənəd təqdim etməlidir.
Dünya praktikasında da bu cür tələblər mövcud deyil. Xarici ölkələrdə mehmanxanada gecələmək üçün şəxslər mütləq halda anket doldurulmalı və onlar haqda məlumatlar həmin anketdə öz əksini tapmalıdır. Qaydalar bu qədər bəsit və anlaşılandır. Bizdə isə mehmanxanalarda müştərilərdən nikah haqqında şəhadətnamə tələb olunur ki, bu da turizmin inkişafına maneə yaradan amillərdən biridir. 
Bizdən fərqli olaraq, qonşumuz Gürcüstanda turizm sahəsində böyük inkişaf var. Turizm Gürcüstan iqtisadiyyatının əhəmiyyətli bir hissəsini təşkil edir. 2016-cı ildə 6,35 milyon xarici turist ölkəni ziyarət edib. Ötən ilin birinci üç rübü ərzində turistlər ölkədə təxminən 1,68 milyard dollar xərcləyib. Azərbaycanda isə bu ilin 10 ayı ərzində gələn xarici vətəndaşların sayı 2 milyon 300 min nəfər olub. Bu isə Gürcüstanla müqayisədə 3 dəfə azdır. 
Sözsüz ki, fərqin bu qədər böyük olması Azərbaycanda turizm sahəsində olan nöqsanların hələ də problem olaraq qalması ilə bağlıdır. Vəziyyətdən çıxış yolu isə elə də çətin deyil. İllərdir sınaqdan keçirilmiş uğurlu xarici təcrübədən istifadə etmək əlverişli üsul kimi görünür. Ancaq bizdə hotellərə gətirilən ""yeniliklər"" müştəri məmnuniyyətini ikinci plana salır. Bir növ şəriət qaydalarının tətbiq edildiyi hotellər sizin sevgilinizlə istirahətinizə icazə vermir. Qohumunuzun uşağı ilə də istirahətə getmək olmaz. Ailənizlə hoteldə istirahət edə bilmək üçün isə mütləq bunu sübut etməlisiniz. 
E.Ə.
www.oxu.az
"
"Gələn il Azərbaycanda 50 mehmanxana açılacaq""Azərbaycanda gələn il daha 50 mehmanxana açılacaq”.
Oxu.Az fed.az-a istinadən xəbər verir ki, bu barədə Bakıda keçirilən ""Azərbaycan Turizm Forumu""nda paytaxtda fəaliyyət göstərən otellərdən birinin rəhbəri olan Ceyhun Aşurov bildirib.
Onun sözlərinə görə, xarici turistlərin sayında artım var. Təkcə ötən il Azərbaycana 2 milyon 249 nəfər turist gəlib. ""Turist sayının çox olmasına baxmayaraq marja azalıb. Çünki iqtisadi vəziyyəti nəzərə alsaq görərik ki, xərclər gəlirdən çox olub. Mehmanxana sayında da artım olub. Statistikaya görə, ötən il mehmanxanaların sayı 563 olub, 760 turizm şirkəti açılıb. Gələn il isə əlavə 50 mehmanxana açılacaq. Onuda qeyd edim ki, bu sektor tərəfindən bu il dövlətə ödənilən vergilərin həcmi də artıb"".
C.Aşurov dünya üzrə turizm sektorunda müştərilərin azalma səbələrini də qeyd edib. O bildirib ki, dünya üzə aparılan statistikaya görə, azalmada əsas səbəb kimi müştərilərin 1%-nin ölməsi, 5%-nin yeni vərdislərə görə bu sektoru tərk etməsi, 9%-i qiymətə görə, 68%-nin isə laqeydliyə görə ayrılmasıdır.
A.M.
www.oxu.az
"
"Qubanın Xınalıq kəndindən FOTOREPORTAJRusiyanın Fresher.ru saytı Qubanın Xınalıq kəndindən fotoreportaj hazırlayıb. 
Oxu.Az Axşam.az xəbər verir ki, fotoreportajda kənd ailələrindən birinin evtikmə prosesi göstərilib. 
Dəniz səviyyəsindən 2200 metr hündürlükdə yerləşən Xınalıqdan həmin görüntüləri təqdim edirik:









































L.Ə.
www.oxu.az
"
"Bakı və Gəncə MDB-də qış səyahəti üzrə TOP-10-a daxil olub""TurStat"" analitik agentliyi rus turistlərin qış səyahəti üçün MDB-nin ən yaxşı şəhərlərinin reytinqini tərtib edib.
Oxu.Az-ınTrend-ə  istinadən məlumatına görə, reytinq bu qış mövsümündə turist səfərlərinin populyarlığının təhlili üzrə hazırlanıb. Reytinqə əsasən, Azərbaycanın Bakı və Gəncə şəhərləri dekabrın 30-dan yanvarın 8-dək Yeni il tətilində istirahət edəcək ruslar arasında MDB ölkələrində qış səfərlərinin ilk onluğuna daxil olub.
TOP-10-a daxil olan şəhərlər bunlardır: Minsk, Almatı, Bakı, Astana, Yerevan, Daşkənd, Brest, Bişkek, Kişinyov və Gəncə.
MDB-də ucuz səfərlər üzrə Bişkek, lüks istirahət üzrə isə Bakı liderdir.
N.O.
www.oxu.az
"
"Əcnəbilərin Azərbaycanda qeydiyyata alınma proseduru sadələşdirilirƏcnəbilərin Azərbaycanda qeydiyyata alınma proseduru sadələşdirilir.
Oxu.Az Report-a istinadən xəbər verir ki, bununla bağlı Miqrasiya Məcəlləsinə dəyişiklik edilir.
Məcəllənin 21-ci (Əcnəbilərin və vətəndaşlığı olmayan şəxslərin Azərbaycan Respublikasında olduğu yer üzrə qeydiyyata alınması) maddəsinə edilən əlavəyə əsasən, əcnəbi və ya vətəndaşlığı olmayan şəxs qeydiyyata alındığı mənzilin (yaşayış sahəsinin) sahibinə məxsus digər mənzildə müvəqqəti qaldıqda, onun olduğu yer üzrə yenidən qeydiyyata alınması tələb olunmayacaq.
Layihədə bildirilib ki, Miqrasiya Məcəlləsinə müvafiq olaraq Azərbaycan Respublikasında 10 gündən artıq müvəqqəti olan əcnəbilər və vətəndaşlığı olmayan şəxslər olduqları yer üzrə qeydiyyata alınmalıdırlar. Bunun üçün əcnəbinin və ya vətəndaşlığı olmayan şəxsin qaldığı yerin (mehmanxana, sanatoriya, istirahət evi, pansionat, kempinq, turist bazası, xəstəxana və ya digər belə ictimai yerlər) müdiriyyəti və mənzilin, digər yaşayış sahəsinin sahibi əcnəbinin və ya vətəndaşlığı olmayan şəxsin ölkəyə gəldiyi vaxtdan 10 gün ərzində həmin şəxsin olduğu yer üzrə qeydiyyata alınması haqqında ərizə-anketi və onun pasportunun (digər sərhədkeçmə sənədinin) surətini müvafiq icra hakimiyyəti orqanının internet informasiya ehtiyatı, elektron poçt vasitəsilə və ya şəxsən müvafiq icra hakimiyyəti orqanına təqdim etməlidir.
Müvafiq dəyişikliyə əsasən əcnəbi və ya vətəndaşlığı olmayan şəxs qeydiyyata alındığı mənzilin (yaşayış sahəsinin) sahibinə məxsus digər mənzildə müvəqqəti qaldıqda, onun olduğu yer üzrə yenidən qeydiyyata alınması tələb olunmur. Hazırkı dəyişikliyin məqsədi əcnəbinin Azərbaycanda qeydiyyata alınma prosedurunun sadələşdirilməsindən ibarətdir.
Layihə Milli Məclisin plenar iclasına tövsiyə olunub.
L.Ə.
www.oxu.az
"
"Azərbaycanlılar Türkiyədən bu qədər ev alıb Bu ilin oktyabr ayında xarici vətəndaşlar Türkiyədən 122 882 daşınmaz əmlak alıb.
Oxu.Az xəbər verir ki, bu, ötən ilin analoji ayı ilə müqayisədə ötən ay xarici vətəndaşlara satılan daşınmaz əmlakın sayı 70,9% artıb.
Xarici vətəndaşlar ən çox İstanbulda daşınmaz əmlak alıb. Ötən ay xaricilər İstanbulda 1 321 obyektə yiyələnib. İkinci yerdə Antalyadır (465 obyekt).
Hesabat dövründə Səudiyyə Ərəbistanı vətəndaşları Türkiyədə 528, İraq vətəndaşları 344, Azərbaycan vətəndaşları 278, Küveyt vətəndaşları 154, Rusiya vətəndaşları isə 125 ədəd daşınmaz əmlak alıb.
L.Ə.
www.oxu.az
"
"Yeni ili xaricdə qarşılamaq neçəyədir? – QİYMƏTLƏR + VİDEOYeni il və dünya Azərbaycanlılarının Həmrəyliyi günü münasibəti ilə bu il beş gün istirahət olacaq. Bayramla əlaqədar Azərbaycana gələn turistlərlə yanaşı xaricə gedən həmyerlilərimizin də sayı çox olacağı gözlənilir. Turizm agentliklərindən verilən məlumata əsasən, yayda insanlar dənizkənarı istirahət zonalarına üstünlük verdikləri halda, yeni ildə qış turizm komplekslərini seçirlər.
Oxu.Az-ın Xəzər TV-yə istinadən məlumatına görə, yeni ildə aviabilet daxil olmaqla, Maldivə getmək istəyən bir nəfər 2200 dollar, Sinqapur və Baliyə getmək istəyənlər 1700 dollar, Tailanda 1420 , Şri-Lankaya 1075, Praqaya 1045, Parisə 860, Dubaya 684, Şarm Əl Şeyxə 635,İstanbula 413, Sankt-Peterburqa 410 , Moskvaya 394, Gürcüstana isə 350 dollar xərcləməlidir.
İstirahətini ölkənin dilbər guşələrində keçirmək istəyənlər isə daxili turpaketlərin qiyməti ilə maraqlanırlar. Bildirilir ki, Şahdağ yay-qış turizm kompleksinə üstünlük verənlərin sayı çoxdur. Bundan başqa Quba, Qusar, Şəki, Göy-göldə yerləşən otellərlə bağlı müraciət edənlər də az deyil.
Yeni il ərəfəsində daxili turpaketlərdə qiymət hotelin təyinatından asılı olaraq dəyişir. Bu günlərdə hotellər şou-proqram hazırladığından qiymət adi günlərə nisbətən daha baha olur. 

S.B.
www.oxu.az
"
"Bakıda 2 yeni küçə yaradıla bilərAzərbaycanda turizmin inkişafı məqsədilə Bakıda Nizami küçəsinin ""Torqovı"" adı ilə tanınan hissəsi kimi daha iki küçənin yaradılması ilə bağlı təkliflər var.
Oxu.Az Trend-ə istinadən xəbər verir ki, bunu Milli Turizm Təbliğat Bürosunun mətbuat katibi Kənan Quluzadə deyib.
K.Quluzadə qeyd edib ki, Mərkəzi Univermaqdan ""5 mərtəbə""yə gedən küçələrin ikisinin avtomobil hərəkəti olmadan gəzinti küçəsi olması nəzərdə tutulur: “Bununla bağlı təkliflər var, lakin hansı qərarın veriləcəyi barədə indidən danışmaq çətindir”.
K.Quluzadə bildirib ki, bələdçi akademiyasının yaradılması ilə bağlı təkliflər var: ""Bir çox bələdçilər Azərbaycan tarixini və mədəniyyətini, yer adlarını düzgün bilmədiyi üçün turistlərə düzgün məlumat vermirlər: “Ona görə də istəyirik ki, peşəkar bələdçilər hazırlansın”.
Onun sözlərinə görə, Gürcüstanla birgə regional turizm paketlərinin hazırlanması nəzərdə tutulur: “Bu paket çərçivəsində turist həm Gürcüstana, həm də Azərbaycana səfər edəcək”.
E.Ə.
www.oxu.az
"
"Azərbaycana gələn turistlərin sayı 20 faiz artdıÖtən illə müqayisədə bu il Azərbaycana gələn turistlərin sayında 20 faiz artım var.
Oxu.Az Trend-ə istinadən xəbər verir ki, bunu Milli Turizm Təbliğat Bürosunun mətbuat katibi Kənan Quluzadə deyib.
K.Quluzadə bildirib ki, 2016-cı illə müqayisədə bu il artım tempi daha yüksək olub: “Əgər 2016-cı ildə turistlərin sayında 12 faizə qədər artım olmuşdusa, bu il bu artım 20 faiz olub”.
K.Quluzadə vurğulayıb ki, Azərbaycan prezidenti İlham Əliyev turizm sahəsinin inkişafına böyük dəstək göstərir və ölkədə infrastruktur xeyli inkişaf edib: “Qarşıya qoyulan plana əsasən, 2020-ci ildə Azərbaycana gələn turistlərin sayı 4.5 milyon nəfər olmalıdır, lakin turistlərin sayında inkişaf tempinə əsasən deyə bilərik ki, bu rəqəmə daha tez nail olunacaq. Azərbaycana gələn turistlərin coğrafiyasında da genişlənmə var və bütün istiqamətlərdən ölkəyə gələn turistlərin sayında artım müşahidə edilir”.
K.Quluzadə qeyd edib ki, Azərbaycanda keçirilən Formula-1 yarışması və digər beynəlxalq tədbirlər çərçivəsində Azərbaycanın turizm imkanları barədə təbliğat aparılır.
Onun sözlərinə görə, növbəti ildən xaricdə sərgilərin keçirilməsi planlaşdırılır.
K.Quluzadə hesab edir ki, yaxın 15 ildə Azərbaycana turizmdən gələn gəlirlər karbohidrogen sahəsindən gələn gəlirlə eyni olacaq.
A.M.
www.oxu.az
"
"Azərbaycana bu ölkələrdən gəlirlər Rusiya vətəndaşları Azərbaycana gələn xarici turistlərin sayına görə liderdir. Son vaxtlar qonşu ölkəyə tur axını sürətlə artır.
Oxu.Az xəbər verir ki, Report .az bu barədə Rusiya mətbuatına istinadən məlumat yayıb.
Azərbaycanın Mədəniyyət və Turizm Nazirliyinə istinadən yayılan məlumata görə, bu ilin yanvar-sentyabr aylarında ölkəyə xaricdən 2,27 milyon turist gəlib. Bu isə ötən ilin eyni dövrü ilə müqayisədə 20,1% çoxdur.
Xarici turistlərin tərkibində Rusiya vətəndaşları üstünlük təşkil edib. 9 ay ərzində Azərbaycan şimal qonşusundan 727 577 nəfəri qəbul edib ki, bu da bütün xarici turistlərin 32%-i deməkdir.
Növbəti yerlərdə Gürcüstan (439 305 nəfər), İran (320 904 nəfər), Türkiyə (249 210 nəfər), Birləşmiş Ərəb Əmirlikləri (81 742 nəfər), İraq (54 242 nəfər), Ukrayna (49 809 nəfər) və Səudiyyə Ərəbistanı (31 821 nəfər) qərarlaşıb.
Rusiyanın turoperatorları bildirir ki, Azərbaycana səfər edən turistlər bu ölkəyə daha çox səyyah kimi, qismən isə ezamiyyət və işgüzar çərçivədə gedir. Bununla yanaşı, Azərbaycan Rusiya vətəndaşlarının klassik turla da getdiyi populyar ölkələrdən biridir və bu ölkəyə axın getdikcə artır. 2017-ci ildə dinamika 7% olub.
""Rusiya vətəndaşları Azərbaycanda təşkil olunmuş istirahətə üstünlük verir. Onlar hotel bron edilməsi, aviabilet və sığorta alınması məsələləri ilə məşğul olmaq istəmir. Üstəlik, turpaket əldə etməklə səyahət fərdi səyahətdən ucuz başa gəlir"", - deyə Rusiyanın milli turoperatonunun təmsilçisi bildirib.
Bundan başqa, onun sözlərinə görə, Rusiya turistləri Azərbaycanda daha çox çimərlikləri ilə məşhur Novxanı, Şıx və Bilgəh kimi kurort qəsəbələrinə maraq göstərir. Bu yerlərdə 1 həftə dincəlmək qidalanma daxil olmaqla, turistlərə 35 min rubla (təxminən 1 000 manata) başa gəlib.
Bununla yanaşı, dünyada analoqu olmayan Naftalan nefti də qonşu ölkənin turistlərinin marağındadır. Bu şəhərdəki sanatoriyaya baş çəkənlər 14 gün qalırlar.
Qış mövsümündə, Yeni İl ərfəsində isə Rusiya vətəndaşları Bakıya gəlməyə, eləcə də, Şahdağ Qış-Yay Turizm Kompleksinə getməyə üstünlük verir. 
L.Ə.
www.oxu.az
"
"Turistlər üçün ən təhlükəli və təhlükəsiz ölkələr açıqlandı ""International SOS"" tibbi servis şirkəti səyyahlar üçün ən təhlükəli və təhlükəsiz ölkələrin qeyd olunduğu dünya xəritəsini tərtib edib. 
Oxu.Az-ın şirkətin saytına istinadən verdiyi məlumata əsasən, səyahət üçün ən təhlükəli ölkələr qırmızı rənglə qeyd ediliblər. Bu ölkələrin siyahısına Suriya, Mali, Livan, Cənubi Sudan, Yəmən, Əfqanıstan və Somali daxil edilib.
Turistlər üçün ən təhlükəsiz dövlətlər qismində isə Finlandiya, Norveç və İslandiya seçilib. Bu ölkələr yaşıl rənglə qeyd olunublar.



N.O.
www.oxu.az
"
"Şopinq Festivalında iştirak edənlər əvvəlki ilə müqayisədə 2 dəfə çoxdur ""Əvvəlki Şopinq Festivala nisbətən budəfəki festivalda iştirak edənlərin sayında artım 1,5 və ya 2 dəfə olub"".
Oxu.Az Report-a istinadən xəbər verir ki, bunu mədəniyyət və turizm naziri Əbülfəs Qarayev deyib.
O qeyd edib ki, ilk Şopinq Festivalına nisbətən bu il festivala gələnlər çoxalıb: ""Artıq yerli sakinlər də bu fürsətdən yararlanmağa çalışırlar. Bu ikinci il üçün normal nəticədir. Ümumi alıcıların, iştirakçıların və keçirilən aksiyaların sayı keçən festivala nisbətən təxminən 2 dəfəyə qədər artıb. Biz mövsümlülüyü aradan qaldırmaq üçün festivalı payız və yazda keçirmək qərarına gəldik. Bu da insanların yayda və qışda daha çox istirahətə getməsi ilə bağlıdır.""
L.Ə.
www.oxu.az 
"
"Bakıdan Şarm Əl-Şeyxə birbaşa aviareys açıla bilərMədəniyyət və turizm naziri Əbülfəs QarayevAzərbaycanda səfərdə olan Misir Ərəb Respublikasının Cənubi Sinay vilayətinin qubernatoru Xalid Fudanın rəhbərlik etdiyi nümayəndə heyətini qəbul edib.
Nazirliyin İnformasiya və ictimaiyyətlə əlaqələr şöbəsindən Oxu.Az-a verilən məlumata görə, Ə. Qarayev mədəniyyət və turizm sahələrində əməkdaşlığın inkişaf etdirilməsi üçün böyük imkanlar olduğunu söyləyib: 
“Azərbaycanla Misir arasında mədəni əlaqələrin inkişaf etdirilməsi üçün bir sıra layihələr həyata keçirilib, o cümlədən qarşılıqlı mədəniyyət günləri təşkil olunub. Bizim vətəndaşların Misir mədəniyyətinə xüsusi marağı var. İndi biz ölkəmizə daha çox xarici turistlərin cəlb olunmasına çalışırıq. Bu baxımdan böyük turizm potensialı olan Misirlə qarşılıqlı turist səfərlərinin artırılması üçün imkanlarımızdan daha səmərəli istifadə etməliyik. Bunun üçün qarşılıqlı infoturların, tanıtım layihələrinin icra olunması vacibdir. Birbaşa aviareyslərin açılması da qarşılıqlı səfərlərin inkişafına təkan verə bilər”.
Misirli qubernator Xalid Fuda qarşılıqlı turist səfərlərinin artırılması üçün əməkdaşlığa hazır olduqlarını diqqətə çatdırıb. Qubernator Azərbaycan turistlərinin dünyanın məşhur turizm mərkəzlərindən sayılan Şarm Əl-Şeyxdə, eyni zamanda misirli turistlərin Azərbaycanda istirahətini daha rahat təşkil etmək məqsədilə birbaşa reysin açılmasının fayda verəcəyini vurğulayıb. Birbaşa hava əlaqəsinin Misirlə Azərbaycan arasında nəinki turizm, eləcə də siyasi və iqtisadi münasibətlərin genişlənməsi baxımından əhəmiyyətli olacağı bildirilib. 
S.B.
www.oxu.az
"
"Riqada ucuz yaşayış sahəsi: Latviya paytaxtında necə mənzillənmək olar? - VİDEOLatviya paytaxtı Riqada istifadə olunmayan çoxlu binalar var.
Oxu.Az BBC-yə istinadən xəbər verir ki, ""Free Riga"" İctimai Birliyinin üzvləri daşınmaz əmlak sahiblərinin icazəsilə boş binalarda məskunlaşır. Onlar yaşadığı yerdə yaradıcılıq studiyaları açır, ətrafı abadlaşdırırlar.

E.C.
www.oxu.az
"
"10 ay ərzində ölkəmizə gələn xarici vətəndaşların sayı bəlli oldu ""Bu ilin 10 ayı ərzində ölkəmizə gələn xarici vətəndaşların sayı 2 276 604 nəfər olub"".
Oxu.Az xəbər verir ki, APA-ya bu barədə Mədəniyyət və Turizm Nazirliyinin informasiya və ictimaiyyətlə əlaqələr şöbəsindən bildirilib. Bildirilib ki, turistlərdən 727 577 nəfəri Rusiya Federasiyası, 439 305 nəfəri Gürcüstan, 320 904 nəfəri İran, 249 210 nəfəri Türkiyə, 81 742 nəfəri Birləşmiş Ərəb Əmirlikləri,  54 242 nəfəri İraq, 49 809 nəfəri Ukrayna, 31 821 nəfəri Səudiyyə Ərəbistanı, 321 994 nəfəri isə digər ölkələrin vətəndaşları olub.
Şöbədən əlavə ediblər ki, xarici vətəndaşlar daha çox iyul ayında gəlib və onların sayı 313 515 nəfər təşkil edib.
Dövr ərzində Azərbaycana gələn xarici vətəndaşların ümumi sayında Rusiya, Gürcüstan, İran və Türkiyə vətəndaşlarının xüsusi çəkisi daha çox olub: müvafiq olaraq 31,9 faiz, 19,2 faiz, 14  faiz və 10,9 faiz.
Ötən ilin müvafiq dövrü ilə müqayisədə bu il əsas artım tempi göstərən ölkələr İran, BƏƏ, Rusiya olub. Bu il İrandan 115 782, BƏƏ-dən 42 811, Rusiyadan 96 040 nəfər daha çox şəxs gəlib.
2016-cı ilin 10 ayında Azərbaycana gələn xarici vətəndaşların sayı 1 894 707 nəfər təşkil edib. Ötən  ilin müvafiq dövrü ilə müqayisədə bu il Azərbaycana 381 807 (20.1%) nəfər çox xarici vətəndaş gəlib. 
L.Ə.
www.oxu.az
"
"Gələn il turizm sektorunda bu qədər artım gözlənilir ""Turizm sektoru üzrə ən yüksək səviyyədə və müasir standartlara uyğun qurulmuş infrastruktur bu sahənin inkişafı üçün münbit şərait yaradıb. Son illərdə bir çox beynəlxalq səviyyəli tədbirlərin ölkəmizdə keçirilməsi xarici vətəndaşların Azərbaycana marağını daha da artırıb"".
Oxu.Az APA-ya istinadən xəbər verir ki, bunu bu gün Milli Məclisin Hüquq siyasəti və dövlət quruculuğu, İnsan hüquqları, Gənclər və idman, Regional məsələlər və Mədəniyyət komitələrinin birgə iclasında büdcə zərfinə daxil olan qanun layihələrinin müzakirəsi zamanı iqtisadiyyat nazirinin müavini Sevinc Həsənova deyib.
Onun sözlərinə görə, görülən işlər nəticəsində ölkəyə turist axını güclənib. S. Həsənova bildirib ki, gələn il turizm sektoru üzrə  gəlirlərin 6,6%, növbəti üç ildə isə orta hesabla 6%-dən çox artacağı proqnozlaşdırılır.
L.Ə.
www.oxu.az
"
"""Mardan Palace""in stadionuna alıcı çıxmadı - VİDEO Dəyəri 1,4 milyard dollar olan ""Mardan Palace"" hoteli  51 milyon lirə borc səbəbindən satışa çıxarılsa da, obyekti alan yoxdur.
Oxu.Az xəbər verir ki, bu gün keçirilən hərraca stadion və idman kompleksi çıxarılıb. Tender komissiyasının verdiyi şərhə əsasən, stadionun başlanğıc satış qiyməti 3 milyon 750 min lirə, idman kompleksinin isə 3 milyon 825 min lirə təşkil edib. Ancaq hər iki tenderə pul yatırılmayıb. Bu səbəbdən hərrac noyabr ayının 14-dək təxirə salınıb.
Qeyd edək ki, idman kompleksində 4 tribunalı stadion, tək tribunalı bir futbol meydanı və 2 məşq meydanı yerləşir. 
Xatırladaq ki, borc səbəbindən cari ilin avqust ayında hotelin elektrik enerjisi və su təminatı dayandırılıb. Eləcə də, rezavrasiyalar ləğv edilib. 
 “AST 1989 Group”a məxsus olan “Mardan Palace” hotelinin ümumi sahəsi 180 min kvadrat metrdir. Hotelin inşası zamanı 10 min kvadrat metr sahədə qızıl və 500 min kristaldan istifadə olunub.

L.Ə.
www.oxu.az
"
"Truskavets mineral suyu pullu olacaq Truskavets mineral suyu dekabr ayının 1-dən pullu olacaq. 
Oxu.Az xəbər verir ki, Truskavets şəhər icra hakimiyyətinin qərarına əsasən, 1 dekabrdan etibarən suyun  istifadəsi üçün limit tətbiq ediləcək. Sudan pulsuz istifadə ancaq həkimlərin icazəsi ilə, yerli əhali üçün mümkün olacaq. Suyun dəyəri 3,5 qrivin təşkil edəcək. Sudan istifadə limiti isə 350 litr nəzərdə tutulub.

L.Ə.
www.oxu.az
"
"Rusiyanın loukoster şirkəti Azərbaycandan gedirRusiyanın hava nəqliyyatı federal agentliyi “Aeroflot”un törəmə şirkəti olan “Pobeda” loukoster şirkətinin Azərbaycana reyslər həyat keçirmək icazəsini geri çağırıb.
Oxu.Az-ın Trend-ə istinadən məlumatına görə, bu barədə Daşıyıcıların beynəlxalq daşımalara buraxılması üzrə qurumlararası komissiyasının protokolunda bildirilir.
Qeyd edək ki, “Pobeda” aviaşirkəti ötən ilin iyulunda həftədə dörd dəfə Rostovdan Bakıya reyslər həyata keçirmək hüququ əldə etmiş və oktyabrın 31-dən uçuşları həyata keçirməyə başlamışdı. Lakin bu ilin may ayının 30-dan reyslər ləğv olunmuşdu.
Bundan başqa, “VİM Avia” şirkəti icazə aldıqdan sonrakı müddətdə uçuşlar keçirmədiyi üçün icazəsi geri çağırılıb.
Sənəddə qeyd olunur ki, “Severnıy Veter” aviaşirkəti həftədə yeddi dəfə olmaqla Rostovdan Bakıya sərnişin daşımaq hüququ əldə edib.
“Yamal” aviaşirkəti də Tümen-Bakı və Surqut-Bakı marşrutları üzrə həftədə dörd dəfə reyslər həyata keçirmək icazəsi alıb.
S.B.
www.oxu.az
"
"Əcnəbilər üçün dünyanın ən bahalı şəhəri açıqlandıSinqapur əcnəbilər üçün dünyanın ən bahalı şəhəri adlandırılıb.
Oxu.Az-ın məlumatına görə, bu barədə Economist Intelligence Unit (EIU) jurnalının hesabatında deyilir.
Hesabatda 160 məhsul və xidmətin, o cümlədən qida, paltar, ev əşyaları, kosmetika, mənzil kirayəsi, nəqliyyat xərcləri, məktəb və uşaq bağçasının qiymətləri müqayisə olunub.
Tədqiqatın müəllifləri qeyd edirlər ki, ilk onluqda əsasən Asiya şəhərlərinin adı daxil olunub. Sinqapur artıq dördüncü dəfədir ki, birinci yerə layiq görülüb. İkinci pillədə Honqkonq, üçdə İsveçrənin Sürix, dörd və beşinci yerdə isə Yaponiyanın Tokio və Osaka şəhərləri qərarlaşıb.
EIU mütəxəssisləri iddia edirlər ki, Sinqapurda ən bahalı paltar və avtomobillər satılır. 
S.B.
www.oxu.az
"
"Kosmosa hər gün uçuş reallaşdırılacaq Britaniyalı milyarder Riçard Brenson kosmosa hər gün baş tutacaq uçuşlar həyata keçirməyi planlaşdırır.
Oxu.Az Lent.az-a istinadən xəbər verir ki, uçuşların müddəti 1015 dəqiqə çəkəcək, onun qiyməti isə təxminən 250 min dollar təşkil edəcək.
Riçard Brensonun sahibi olduğu “Virgin Galactic” şirkəti gündəlik kosmik uçuşlar planlaşdırır. Hazırkı mərhələdə belə uçuşları həyata keçirəcək kosmik cihazların tərtibatı aparılır.
“Virgin Galactic” kosmik turizm layihəsinin inkişafının həyata keçirilməsi ilə məşğul olan yeganə şirkət deyil. 
L.Ə.
www.oxu.az
"
"Batumidə azərbaycanlı turist deltaplanla dənizə düşdü - YENİLƏNİBGürcüstanın Batumi şəhərində Qara dənizə düşən deltaplanla Ukrayna və İran vətəndaşları uçub.
Oxu.Az Modern.az-a istinadən xəbər verir ki, bu barədə  Gürcüstan Daxili İşlər Nazirliyinin Fövqəladə Halların idarə olunması Agentliyinin mətbuat xidməti məlumat yayıb.
Daha öncə deltaplanla Azərbaycan və Ukrayna vətəndaşlarının uçduğu bildirilirdi.
""Aparat 15 metr yüksəklikdən Batumi yaxt-klubunun sahilinin yaxınlığında düşüb. Hadisə bu günün ikinci yarısında baş verib"", - deyə məlumatda bildirilir.
Hadisənin səbəbi hələlik məlum deyil.
***
17:59
Batumidə deltaplanla uçan azərbaycanlı və ukraynalı turistlər Qara dənizə düşüblər.
Oxu.Az-ın Trend-ə istinadən verdiyi məlumata əsasən, hadisə nəticəsində xəsarət alan olmayıb.
Qeyd olunur ki, aparat uçmağa cəhd göstərdikdən sonra dərhal dənizə düşüb. Xilasedicilər aparat və iki turisti xilas edə biliblər.
Deltaplan 15 metr yüksəkliyindən düşüb.
A.M.
www.oxu.az
"
"Bu hotel depressiyadan çıxmağa kömək edəcək - FOTO""Airbnb"" saytı Pantone rəng institutu ilə birlikdə hotel açıb. Londonda yerləşən məkan qış depressiyası ilə mübarizə aparan insanlar üçün nəzərdə tutulub.
Oxu.Az Publika-ya istinadən xəbər verir ki, “Tərsinə ev” adlanan hotelin interyeri 2017-ci ilin rəngində – “Greenery” qammasında yerinə yetirilib. Məkan dibçəklərlə bəzədilib. Otaqlardan birində ayıdöşəyi, kolluqlar və ağaclardan ibarət əsl meşə təşkil edilib. Hotel əhval-ruhiyyəni qaldırmaq, ilham vermək və mövsümi depressiyadan can qurtarmağa kömək etmək üçün nəzərdə tutulub.

















V.B.
www.oxu.az
"
"İlin əvvəlindən Gürcüstana bu qədər azərbaycanlı turist gedib 2017-ci ilin yanvar-oktyabr ayları ərzində Gürcüstana Azərbaycandan 1 mln. 430 min 703 nəfər ziyarətçi səfər edib.
Oxu.Az xəbər verir ki, bu barədə APA Gürcüstan bürosuna istinadən məlumat yayıb. Qeyd edilir li, bu, ötən ilin analoji göstəricisindən 10,8% çoxdur.
Oktyabr ayında Azərbaycandan Gürcüstana səfər edənlərin sayı 130 914 nəfər təşkil edib.
Cari ilin ilk 10 ayı ərzində Gürcüstana səfər edən əcnəbilərin ümumi sayı 6 mln. 430,824 min nəfər təşkil edib ki, bu da 2016-cı ilin eyni dövrü ilə müqayisədə 18,8% çoxdur.
Qonşu ölkəyə ən çox səfər edən xarici ziyarətçilər arasında Azərbaycanla yanaşı, Ermənistan (15,8% artım), Rusiya (33,3%),) və İran vətəndaşları (122,8%) da yer alıb.
L.Ə.
www.oxu.az
"
"Turistlər Azərbaycana hansı mövsümdə gəlirlər?Azərbaycana gələn turistlər səfər üçün daha çox yay aylarını seçirlər.
Oxu.Az Trend-ə istinadən xəbər verir ki, Azərbaycanın daha çox turist qəbul etdiyi 10 ölkə üzrə olan göstəriciləri təhlil etdikdə görmək olar ki, turistlərin ölkəmizə daha çox səyahət etdiyi müddətlər fərqli olub. Amma ümumilikdə, turistlər səyahət üçün daha çox martdan sonrakı ayları, xüsusilə yay aylarını seçiblər.
Bu ilin ilk 8 ayı ərzində Azərbaycana Rusiyadan 592 828 xarici vətəndaş gəlib ki, onların da çoxu - 119337 nəfəri ölkəmizə iyul ayında səfər ediblər.
Yanvar-avqust aylarında Gürcüstandan Azərbaycana səfər edən 349 807 turist səyahət üçün daha çox avqust ayını seçiblər. Həmin ayda Azərbaycana Gürcüstandan 48 839 nəfər əcnəbi vətəndaş gəlib.
İrandan bu ilin ilk 8 ayı ərzində Azərbaycana 249 228 turist gəlib ki, onların da çoxu - 67 760 nəfəri ölkəmizə mart ayında səfər edib.
Bu il Türkiyədən ölkəmizə 193 857 xarici vətəndaş gəlib ki, onların da çoxu – 27 668 nəfəri Azərbaycana avqust ayında səyahət edib.
Birləşmiş Ərəb Əmirliyindən (BƏƏ) isə yanvar-avqust aylarında Azərbaycana 73 235 nəfər səyahət edib. BƏƏ-dən gələn turistlərin say çoxluğu iyulda (15 847 nəfər), daha sonra isə avqustda (13 192 nəfər) qeydə alınıb.
Ötən il Azərbaycana İraqdan 43 729 nəfər gəlib ki, onların da 12 393 nəfəri ölkəmizə avqust ayında səfər edib.
Qeyd edilən müddətdə Ukraynadan Azərbaycana 39 553 xarici vətəndaş gəlib ki, onların 6636 nəfəri iyulda ölkəmizə gəlib.
Bu ilin ilk 8 ayında Səudiyyə Ərəbistanından Azərbaycana 26 176 turist gəlib. Onların çoxu - 12 106 nəfəri avqustda ölkəmizə səfər edib.
Bu dövr ərzində Qazaxıstandan Azərbaycana 24 922 turist gəlib. Onlardan 5031 nəfəri ölkəmizə səyahət üçün iyul ayını seçib.
İlk onluq siyahısında təmsil olunan sonuncu ölkədən - Birləşmiş Krallıqdan Azərbaycana 21 884 turist gəlib ki, onların da çoxu - 4411 nəfəri iyunda ölkəmizə səfər edib.
Qeyd edək ki, Mədəniyyət və Turizm Nazirliyinin məlumatına görə, Azərbaycana gələn turistlərin ölkədə qalma müddəti 5-7 gündür. Turistlər səfər müddətlərinin 3-4 gününü Bakıda qalır, qalan günləri isə paytaxta daha yaxın olan regionlara səfər edirlər. Azərbaycana gələn hər bir turist 700-1000 ABŞ dolları məbləğində vəsait xərcləyir.
E.Ə.
www.oxu.az
"
"Valehedici Gürcüstan - Üç günlük tur Üç günlük Gürcüstan səfəri gözlədiyimizdən daha maraqlı və dəyərli keçdi. Hər dəfə bu ölkəyə səyahət etdikcə gördüyümüz yeniliklər, gözəlliklər və möhtəşəm turizm ab-havası insanı valeh edir.
Oxu.Az xəbər verir ki, TravelNews.Az komandası Gürcüstanın Kaxetiya bölgəsinə, eyni zamanda, paytaxt Tbilisiyə səfər edib, yeni turları, hazırkı qiymətləri və yeni il üçün nəzərdə tutulan tur qiymətlərini araşdırıb. Təəssüratlarını oxucularla bölüşüblər.
""Oktyabrın 27-si axşam qatarla Balakənə yollandıq. Balakən qatarı saat 22:10-da yola düşür, 09:55-də isə ünvana çatır. Bəzən gecikmələr də ola bilər. Kupe növündə qiymətlər yerdən asılı olaraq (üst-alt) 9.90 AZN – 11.90 AZN arası dəyişir. Qatarların vəziyyəti normaldır. Hər kəs üçün təmiz yataq dəsti verilir. Sadəcə, kupedə pəncərələr açılmadığından isti olur. Balakənin dəmir yolu vağzalından sərhəd keçid məntəqəsinə qədər 15-20 dəqiqəlik yoldur. Asfalt dağıldığı üçün avtomobillər bu yolu 35-40 dəqiqəyə qət etməli olurlar. Taksilər sərhədə qədər olan məsafəni bir nəfər üçün 1.5 – 2 AZN arasında dəyişən qiymətlərlə aparırlar. Sərhəd-keçid məntəqəsində sıxlıq olmur. Turistlər üçün yaradılmış “yaşıl dəhliz”ə giriş üçün xarici vətəndaşlara icazə versələr də, yerli turistlərə icazə verilmir. Gömrükçülər bunun səbəbini yerli əhaliyə güvənməmələri ilə izah edirlər. 
Sərhəd-keçid məntəqəsini keçdikdən sonra bizi avtomobil qarşıladı. Sərhəddən Laqodexiyə qədər olan məsafə 6 km-dir. Qeyd edək ki, Laqodexi Kaxetiya tarixi ərazisində şəhərdir. Adının ""leketi"" sözündən yarandığı ehtimal olunur. ""Leketi"" tərcümədə ""leklərin vətəni"" deməkdir. Qafqaz Albaniyasının tayfalarından biri hesab edilən leklərin indiki ləzgilər olduğu qəbul edilir. Lek adının patriarx Foqarmanın nəslindən olan Lekosun adından aldığı hesab olunur. Gürcü əfsanələri də bunu qəbul edir. Leklərin Alazan çayının sağ sahilində yaşadığı dəqiqdir. Gürcülər ləzgilərdən başqa, avarları da lek adlandırırlar. Daha sonralar ərazidə gürcülərin güclü dövlət qurması ilə ləzgilərin çoxu buradan çıxarılır, bölgənin adı da Leketidən Lekoyetiyə, Leqodetiyə çevrilərək sonda, indiki adını Laqodexini alır. Şəhər olaraq əsası isə VIII əsrdə gürcü çarı Arçilin Lakuasti qalasının tikilməsi ilə qoyulub. Qaldığımız hotelə çox yaxın ərazidə Laqodexi Milli Parkı (qoruq) yerləşirdi və hər il minlərlə insan bu qoruğun ərazisindən keçib şəlalələrə və dağlara qalxır, kampinq edir salırlar. Onu da bildirim ki, Laqodexi küçələrinə su xətləri çəkildiyi üçün yollar dağıdılıb və hazırda bərpa işləri aparılır"".
L.Ə.
www.oxu.az
"
"Zəvvarların nəzərinə: Kərbəlaya gediş asanlaşdı“Ərbəinə (Kərbəla) azərbaycanlı zəvvarların gediş-gəlişinin asanlaşdırılması məqsədi ilə onların Mehran sərhəd-buraxılış məntəqəsindən keçməsinə icazə verilib”.
Oxu.Az xəbər verir ki, bunu APA-nın Tehran bürosuna İranın Ərbəin Mərkəzi Qərargahının sözçüsü Şəhriyar Heydəri deyib. Ş. Heydəri bildirib ki, indiyədək əcnəbilərin, xüsusilə Azərbaycan və Türkiyədən olan zəvvarların İraq ərazisinə keçməsi yalnız Şələmçə  sərhəd-buraxılış məntəqəsi vasitəsilə mümkün olub: “Qərara alındı ki, zəvvarların səfərini asanlaşdırmaq məqsədilə onların Mehran sərhəd-buraxılış məntəqəsi vasitəsilə də gediş-gəlişinə icazə verilsin”.
O deyib ki, Azərbaycandan Ərbəin ziyarətinə gedən zəvvarlar Mehran sərhəd-buraxılış məntəqəsi ilə yanaşı, Xosrəvi sərhəd-buraxılış məntəqəsindən də keçə bilər. Lakin hələlik Xosrəvi məntəqəsində gediş-gəliş bərpa olunmayıb.
A.M.
www.oxu.az
"
"Türkiyə turizmdən əldə etdiyi gəliri açıqladı Türkiyə Statistika Təşkilatı iyul-sentyabr ayları üzrə turizm statistikasını açıqlayıb.
Oxu.Az xəbər verir ki, Türkiyənin turistlərdən əldə etdiyi gəlir cari ilin üçüncü rübündə ötən ilin müvafiq dövrü ilə müqayisədə 37,6 faiz artıb. Nəticədə 11 milyard 391 milyon 668min dollar olub. 
Turizmdən əldə olunan gəlirin 77 faizi xaricilərin, 23 faizi isə xaricdə yaşayan və ölkəyə səfər edən yerli vətəndaşların payına düşüb.
Xərcləmələrin 8 milyard 855 milyon dollarını fərdi, 2 milyard 536 milyon dollarının paket tur xərcləmələri təşkil edib.
Turistlər adambaşına ortalama 684 dollar xərcləyiblər. 
L.Ə.
www.oxu.az
"
"Türkiyədə hotellərin xidmət siyasəti dəyişir Türkiyə Ticarətçi və Sənətkarlar Konfederasiyasının (TESK) sədri Bendevi Palandökən yerli hotellər üçün ""hər şey daxil"" (all inclusive) sisteminin ləğv olunması təklifi ilə çıxış edib.
Oxu.Az xəbər verir ki, bu barədə Fins.az Türkiyə mediasına istinadən məlumat yayıb.
Bildirilir ki, ""hər şey daxil"" sistemindən ən çox Rusiya və Almaniya turistləri istifadə edir. Bu sistemin tətbiqi nəticəsində turistlərin hotel ərazisini tərk etmədiyi və gün ərzində 3 dəfə yeməklərini buraxmaq istəmədikləri bildirilir. Bunun nəticəsi olaraq, bir çox turist hava limanından hotelə və ya əksinə hərəkət edərək ölkəni tərk edirlər.
L.Ə.
www.oxu.az
"
"IV Bakı Beynəlxalq Turizm Filmləri Festivalı keçiriləcəkMədəniyyət və Turizm Nazirliyinin təşkilatçılığı ilə 15-18 noyabr 2017-ci il tarixlərində IV Bakı Beynəlxalq Turizm Filmləri Festivalı (BBTFF) keçiriləcək.
Nazirliyin mətbuat xidmətindən Oxu.Az-a verilən xəbərə görə, festivalın məqsədi turizmin müxtəlif sahələrinə həsr olunan, daxili və beynəlxalq turizmin inkişafına təkan verə biləcək filmləri təbliğ etmək, ən yaxşı filmlərin müəlliflərini həvəsləndirməkdir. Festival, eyni zamanda, tarixi və mədəni irsin beynəlxalq mərkəzlərindən biri olan Azərbaycanın turizm potensialına diqqət cəlb etməyi də qarşısına məqsəd qoyub.
Festivala təqdim olunan filmlər kinematoqrafçılardan, media, səyahət və turizm ekspertlərindən ibarət 5 nəfərlik beynəlxalq münsiflər heyəti tərəfindən qiymətləndiriləcək. Münsiflər heyətinə Azərbaycandan Rafiq Quliyev, Ülkər Mütəllimova, Türkiyədən Can Saracoğlu, Polşadan Eva Kotus, Gürcüstandan Zurab Dvali daxildir.
Müsabiqə üçün seçilən filmlər 5 kateqoriya üzrə yarışacaq. Münsiflər heyəti hər kateqoriya üzrə 3 filmi müəyyən edərək mükafatlandıracaq. I yerə qızıl, II yerə gümüş, III yerə bürünc mükafat  təqdim ediləcək. Festivalın ən yaxışı filmi isə “Qran-Pri” – diplom və mükafatla təltif ediləcək.
Festivalda yarışan yerli filmlər həm də Milli Mükafat uğrunda mübarizə aparacaqlar.
IV Bakı Beynəlxalq Turizm Filmləri Festivalına xaricdən 20-yə yaxın qonağın dəvət olunması nəzərdə tutulur.
A.S.
www.oxu.az
"
"Dünyanın ən zərif və dəbli şəhərləri – REYTİNQZolando onlayn paltforması Fransanın paytaxtı Paris dünyanın ən zərif şəhəri adlandırıb.
Oxu.Az-ın xəbərinə görə, müvafiq siyahı platformanın internet saytında yerləşdirilib.
Reytinq dəb, nəqliyyat təminatı, küçələrin təmizliyi və şəhərin memarlıq görkəmi ilə bağlı doqquz meyar üzrə hazırlanıb. Paris dünyanın 80 ən dəbli şəhərləri arasında birinci olub. Siyahıda ikinci yerdə London, üçdə isə Vyana qərarlaşıb. Nyu-Yorkdan (yeddinci yer) əlavə ilk onluqda olan şəhərlərin hamısı Avropada yerləşir.
Biz bilirik ki, zərifliyi pulla almaq olmaz. İstiqamətlər dəyişir, lakin əsl zəriflik dəbdən heç vaxt çıxmır, - müəlliflər deyiblər.
Reytinqdə dördüncü yerə Venesiya, beşinci – Florensiya, altıncı – Barselona, səkkizinci yerə isə Bordo şəhəri layiq görülüb. İlk onluğa həmçinin Milan və Roma şəhərləri da daxil edilib. Moskva siyahıda 67-ci, İstanbul sonuncu, 80-ci olub.
S.B.
www.oxu.az
"
"Bakıda ""Prezident suit""lərdə neçəyə qonaqlamaq olar? – QİYMƏTLƏRBakıda ucuz hotellərlə yanaşı, dəbdəbəli və bahalı hotellər də fəaliyyət göstərir. Amma bu cür hotellər elə də çox deyil.
Oxu.Az Fins.az-a istinadən paytaxtda ən bahalı hotel nömrələrinin qiymətlərini təqdim edir.
“JW Marriott Hotel Absheron”
202 kvadratmetr sahəsi olan “Prezident suiti”ndə gecələmək 18 000 manatdır. Ayrı-ayrı vaxtlarda hoteldəki qonaqların sayından və sifariş vaxtından asılı olaraq bu qiymət dəyişə bilər. Nömrədə zal, yataq otağı, ayrıca mətbəx, 2 vanna otağı və bar var. 21-ci mərtəbədə yerləşən nömrədən dənizə gözəl mənzərə açılır.
“Pullman Bakı”
Hoteldə “Prezident suit” 3565 manatdır. Otaq 14-cü mərtəbədə yerləşir. Nömrədə 3 yataq otağı 1 qonaq otağı və bilyard zonası, həmçinin vanna otağı və cakuzi var. Ümumilikdə nömrənin sahəsi 374 kv.metrdir. Bu nömrədə qalanlar şəxsi mətbəxlə yanaşı, spa xidmətlərindən də istifadə edə bilərlər.
“Four Seasons Hotel Baku”
“Four Seasons”da “Prezident” kateqoriyalı iki nömrə var – “Liman Prezident” və “Xəzər Prezident”. Hotelin 8-ci mərtəbəsində yerləşən bu otaqlar dənizə açılan möhtəşəm mənzərəyə malikdir.
Otaqların ölçülərinə gəlincə, “Prezident” otaqlarının sahəsi 285 kvadratmetrdir. Burada çoxsaylı yataq, yemək və qonaq otaqları, bir neçə vanna otağı və digər yüksək səviyyəli rahatlıqlar nəzərdə tutulub. “Prezident suiti”nin öz trenajor zalı, türk hamamı və cakuzi otağı var. “Prezident suit”in qiyməti isə 9 min manatdır.
“Hilton Hotel Bakı”
Hotedlə “Prezident suit”in sahəsi 196 kv.metrdir. Nömrədə 1 qonaq otağı, yataq otağı və mətbəx var. Bundan başqa, gün ərzində qonağa şirniyyatlar və kofe, çay təklif olunur. Həmçinin spa xidmətlərindən də pulsuz istifadə mümkündür. Nömrənin qiyməti 3889 manatdır. 
L.Ə.
www.oxu.az
"
"Bakı rusiyalıların noyabrda səyahətə yollanacağı top-5 MDB şəhərindən biridirYaşayış yerinin bronlanması ilə məşğul olan Tvil.ru saytı (Rusiya) noyabrda bayram günlərində rusiyalıların MDB-nin və yaxın xaricin hansı şəhərlərinə yollanacaqlarını təyin edib.
Oxu.Az xəbər verir ki, bu barədə Mədəniyyət və Turizm Nazirliyindən Trend-ə bildirilib ki, həmin şəhərlərin reytinqi 2017-ci il noyabrın 3-dən 7-dək yaşamaq üçün mehmanxanaların, mənzillərin və qonaq evlərinin bronlanmasına dair müraciətlər barədə məlumatlara əsasən təyin edilib.
Noyabrın 4-də bu ölkədə xalq həmrəyliyi günü qeyd olunur. Bu səbəbdən 4-6 noyabr tarixlərində rusiyalıları ardıcıl 3 gün istirahət gözləyir. Noyabrın ilk dekadasında rusiyalı turistlərin səyahətə yollanmağa hazırlaşdığı top-5 MDB şəhərləri arasında Bakı da var.
Məlumatlara əsasən, rusiyalı turistlər noyabr bayramlarında orta hesabla 3,5 gün Azərbaycan paytaxtında dincələcək və hər gün orta hesabla 2,9 min rubl xərcləyəcəklər.
Qeyd edək ki, Tvil.ru saytı Rusiyanın hotel, mənzil və qonaq evlərinin onlayn bronlanması üzrə aparıcı saytıdır. Hər ay 2 milyondan artıq insan bu sayta müraciət edir, istirahət və səyahətə aid 50 min variantdan birini seçib bron edir.
L.Ə.
www.oxu.az
"
"“Buta Airways” Bakıdan olan reyslərdə uçuş terminalını dəyişir2017-ci il oktyabrın 29-dan etibarən “Buta Airways” lou-kost aviaşirkəti Bakıdan bütün uçuşlarını Heydər Əliyev Beynəlxalq Aeroportunun Terminal 2-nin Şimal girişi vasitəsilə yerinə yetirməyə başlayacaq. 
Loukoster gələn reysləri isə əvvəlki kimi Terminal 1-ə yerinə yetirməyi planlaşdırır.
Terminal 2 mülki hava limanlarının istismarı üzrə bütün beynəlxalq tələblərə cavab verir. Terminalda kafe və restoranlar, “Duty Free” rüsumsuz ticarət mağazaları fəaliyyət göstərir. Hava limanının bütün ərazisində pulsuz yüksək sürətli internet (Baku Airport Free Wi-Fi) təklif olunur.
Həmçinin, uçuş terminalının dəyişməsi ilə əlaqədar olaraq, BakuBus H1 Airport Express  avtobusunun marşrutu da dəyişəcək. Terminal 2-nin uçuş zonası qarşısında əlavə dayanacaq olacaq. Avtobus hər yarım saatdan bir Heydər Əliyev Beynəlxalq Aeroportu və Bakının mərkəzi  (""28 May"" metrostansiyası) arasında ""Koroğlu"" metrostansiyasının yaxınlığında qısa müddətli dayanmaqla hərəkət edir. 
Əlavə məlumat üçün terminallardakı məlumat köşklərindəki əməkdaşlara, (+994 12) 497 27 27 telefon nömrəsi vasitəsilə aeroportun 24 saat fəaliyyət göstərən çağrı mərkəzinə, həmçinin ""Facebook"" sosial şəbəkəsində rəsmi səhifəsinə müraciət etmək olar: www.fb.com/BakuAirport
www.oxu.az
"
"Azərbaycan bu ölkələri ""hədəf""ə aldıAzərbaycanda hədəf ölkələr üçün xüsusi turizm xidmət paketləri hazırlanacaq.
Oxu.Az Trend-ə istinadən xəbər verir ki, bu, 2018-ci ilin dövlət büdcəsi zərfinin layihəsində öz əksini tapıb.
Layihədə cəlbedici turizm məkanlarına dair məlumatlar və turizm xidmət paketlərinin yenilənməsi büdcə zərfində nəzərdə tutulan prioritet kimi qeyd edilib.
Layihəyə əsasən, dövlət hədəf ölkələri ilə birbaşa uçuşların sayının artırılması, uyğun qiymətə (""lou-kost"") xidmətlər təklif edən özəl şirkətlərin və milli aviaşirkətlərin formalaşdırılmasına dəstək göstərəcək.
Qeyd edək ki, Azərbaycanın mədəniyyət və turizm nazirinin müavini Nazim Səmədov Azərbaycan üçün hədəf ölkələrin ilk növbədə Rusiya, Gürcüstan, İran, Türkiyə və ərəb ölkələri olduğunu söyləmişdi.
Xatırladaq ki, 2015-ci illə müqayisədə 2016-cı ildə Azərbaycana İordaniyadan 2 dəfə, Küveytdən 3,2 dəfə, Qətərdən 5,5 dəfə, Səudiyyə Ərəbistanından və Omandan 10 dəfə, Birləşmiş Ərəb Əmirliklərindən 22 dəfə, İraqdan 30 dəfə çox turist gəlib.
Qeyd edək ki, bu ilin birinci yarısında Azərbaycana gələn xarici vətəndaşların ümumi sayında Rusiya 374 491 nəfərlə (17% artım) ilk yerdə qərar tutub. Sonrakı yerlərdə Gürcüstan (254 425 nəfər, 4% artım), İran (180 103 nəfər, 89% artım), Birləşmiş Ərəb Əmirlikləri (BƏƏ) (44 196 nəfər, 338% artım), Ukrayna (27 342 nəfər, 14% artım) və İraq (19 355 nəfər, 75% artım) vətəndaşlarının xüsusi çəkisi daha çox olub. Bu dövrdə Türkiyədən Azərbaycana 138 692 nəfər gəlib ki, bu da ötən illə müqayisədə 7,6% azalma deməkdir.
Qeyd edək ki, ötən ilin 9 ayı ilə müqayisədə bu ilin müvafiq dövründə ölkəmizə gələn xarici turistlərin sayı 20,9 faiz artıb. Bu müddətdə Azərbaycana səfər edən xarici turistlərin sayı 2 milyon 71 min 918 nəfər olub.
E.Ə.
www.oxu.az
"
"Azərbaycan pasportu dünya reytinqində “Passport Index” araşdırma portalı sahiblərinin viza olmadan neçə ölkəyə ziyarət edə biləcəkləri əsasında pasport reytinqini dərc edib.
Oxu.Az-ın məlumatına görə, Azərbaycan pasportu 2017-ci ilin oktyabr ayı üçün olan reytinqdə 63-cü yeri tutub.
Qeyd edək ki, pasportun nüfuzu sahibinin vizasız səfər edə biləcəyi (və ya sərhəddə viza ala biləcəyi) ölkələrin sayı ilə qiymətləndirilir.
Siyahıda birinci yeri vətəndaşları 159 ölkəyə vizasız səyahət edə bilən Sinqapur tutub. İkinci yerdə Almaniya qərarlaşıb, (158), üçüncü yeri isə İsveç və Cənubi Koreya (157) bölüşdürüblər.
Qonşu ölkələrdən Ermənistan 67-ci, Gürcüstan 43-cü, Türkiyə 44-cü, Rusiya 41-ci, İran isə 89-cu olub.
Reytinqin sonuncu pillələrində Suriya (29), Pakistan, İraq (26) və Əfqanıstan (22) qərarlaşıb.
S.B.
www.oxu.az
"
"""Halal"" hotel nədir? Azərbaycanda halal standartı ilə fəaliyyət göstərən hotellərin sayının çoxalması yeni inşa edilən hotellərin sayının artması nəticəsində mümkün ola bilər.
Oxu.Az Trend-ə istinadən xəbər verir ki, bunu Azərbaycan Turizm Assosiasiyası (AzTA) sədrinin müşaviri Müzəffər Ağakərimov deyib.
Hazırda Azərbaycanda olduqca az sayda hoteldə halal standartlarının tətbiq edildiyini deyən M.Ağakərimov qeyd edib ki, halal standartı ilə fəaliyyət göstərən hotellərdə qadınlar və kişilər üçün ayrıca hovuz, namaz otağı olmalı, alkoqollu içkilər olmamalı, verilən yeməklər halal standartı ilə istehsal edilən məhsullardan hazırlanmalıdır: “Gələcəkdə yeni hotellər inşa olunanda bəzi sahibkarlar öz yerləşdirmə obyektlərini halal standartları əsasında qura bilərlər. Hazırkı hotellərin bu tipdə qurulması üçün isə sahibkarlara əlavə sərmayə lazımdır. Ona görə də bu standartları həyata keçirmək o qədər də asan məsələ deyil”.
M.Ağakərimov deyib ki, Azərbaycanda hotellərdə halal standartlarının tətbiqi islam ölkələrindən ölkəmizə gələn turistlərin axını ilə əlaqədardır.
Onun sözlərinə görə, halal standartlarının tətbiqi məcburi deyil: “Əgər hər hansı hotel öz fəaliyyətini bu standartlar əsasında qurmaq istəyirsə, bunu edə bilər. Mədəniyyət və Turizm Nazirliyi və Azərbaycan Turizm Assosiasiyası bu sahədə hotellərə kömək edə bilər”.
Qeyd edək ki, Azərbaycanda bu il qəbul edilən ""Turizm ekskursiya xidmətləri. Halal idarəetmə sistemi. Mehmanxanalar"" standartının tətbiqində məqsəd ölkəmizə müsəlman dövlətlərindən gələn turistlərin sayını artırmaqdır. Bu standartlar halal turizm xidmətlərindən biri olan halal xidmət göstərən mehmanxanalar başda olmaqla, istirahət mərkəzləri, motellər, digər mehmanxana tipli obyektlər üçün ""Halal idarəetmə sistemi""ni əhatə edir.
Standartlarda müsəlman turistləri cəlb etmək məqsədilə onların halal prinsiplərinə uyğun olaraq, yaşayışının, qidalanmasının və asudə vaxtlarının səmərəli təşkili üçün tələblər öz əksini tapıb. Bu tələblərə uyğun fəaliyyət göstərən mehmanxanalarda alkoqol və donuz əti istifadə olunmur, yalnız halal prinsiplər əsasında hazırlanan yeməklər və şəxsi gigiyena vasitələri istifadəçilərə təqdim edilir. Həmçinin, kişilər və qadınlar üçün ayrıca su hovuzu, Spa xidmətləri göstərilir.
Xatırladaq ki, 2015-ci illə müqayisədə 2016-cı ildə Azərbaycana İordaniyadan 2 dəfə, Küveytdən 3,2 dəfə, Qətərdən 5,5 dəfə, Səudiyyə Ərəbistanından və Omandan 10 dəfə, Birləşmiş Ərəb Əmirliklərindən 22 dəfə, İraqdan 30 dəfə çox turist gəlib. Ötən ilin 9 ayı ilə müqayisədə bu ilin müvafiq dövründə ölkəmizə gələn xarici turistlərin sayı 20,9 faiz artıb. Bu müddətdə Azərbaycana səfər edən xarici turistlərin sayı 2 milyon 71 min 918 nəfər olub.
L.Ə.
www.oxu.az
"
"Azərbaycanda “halal” hotellər bu şərtlərlə fəaliyyət göstərirAzərbaycanda halal standartı ilə fəaliyyət göstərən hotellərin sayının artması yeni inşa edilən hotellərin sayının artması nəticəsində mümkün ola bilər.
Oxu.Az Trend-ə istinadən xəbər verir ki, bunu Azərbaycan Turizm Assosiasiyası (AzTA) sədrinin müşaviri Müzəffər Ağakərimov deyib.
Hazırda Azərbaycanda olduqca az sayda hoteldə halal standartlarının tətbiq edildiyini deyən M.Ağakərimov qeyd edib ki, halal standartı ilə fəaliyyət göstərən hotellərdə qadınlar və kişilər üçün ayrıca hovuz, namaz otağı olmalı, alkoqollu içkilər olmamalı, verilən yeməklər halal standartı ilə istehsal edilən məhsullardan hazırlanmalıdır:
“Gələcəkdə yeni hotellər inşa olunanda bəzi sahibkarlar öz yerləşdirmə obyektlərini halal standartları əsasında qura bilərlər. Hazırkı hotellərin bu tipdə qurulması üçün isə sahibkarlara əlavə sərmayə lazımdır. Ona görə də bu standartları həyata keçirmək o qədər də asan məsələ deyil”.
M.Ağakərimov deyib ki, Azərbaycanda hotellərdə halal standartlarının tətbiqi islam ölkələrindən ölkəmizə gələn turistlərin axını ilə əlaqədardır.
Onun sözlərinə görə, halal standartlarının tətbiqi məcburi deyil:
“Əgər hər hansı hotel öz fəaliyyətini bu standartlar əsasında qurmaq istəyirsə, bunu edə bilər. Mədəniyyət və Turizm Nazirliyi və Azərbaycan Turizm Assosiasiyası bu sahədə hotellərə kömək edə bilər”.
Qeyd edək ki, Azərbaycanda bu il qəbul edilən ""Turizm ekskursiya xidmətləri. Halal idarəetmə sistemi. Mehmanxanalar"" standartının tətbiqində məqsəd ölkəmizə müsəlman dövlətlərindən gələn turistlərin sayını artırmaqdır.
Bu standartlar halal turizm xidmətlərindən biri olan halal xidmət göstərən mehmanxanalar başda olmaqla, istirahət mərkəzləri, motellər, digər mehmanxana tipli obyektlər üçün ""Halal idarəetmə sistemi""ni əhatə edir.
Standartlarda müsəlman turistləri cəlb etmək məqsədilə onların halal prinsiplərinə uyğun olaraq, yaşayışının, qidalanmasının və asudə vaxtlarının səmərəli təşkili üçün tələblər öz əksini tapıb. Bu tələblərə uyğun fəaliyyət göstərən mehmanxanalarda alkoqol və donuz əti istifadə olunmur, yalnız halal prinsiplər əsasında hazırlanan yeməklər və şəxsi gigiyena vasitələri istifadəçilərə təqdim edilir. Həmçinin, kişilər və qadınlar üçün ayrıca su hovuzu, Spa xidmətləri göstərilir.
Xatırladaq ki, 2015-ci illə müqayisədə 2016-cı ildə Azərbaycana İordaniyadan 2 dəfə, Küveytdən 3,2 dəfə, Qətərdən 5,5 dəfə Səudiyyə Ərəbistanından və Omandan 10 dəfə, Birləşmiş Ərəb Əmirliklərindən 22 dəfə, İraqdan 30 dəfə çox turist gəlib.
Ötən ilin 9 ayı ilə müqayisədə bu ilin müvafiq dövründə ölkəmizə gələn xarici turistlərin sayı 20,9 faiz artıb. Bu müddətdə Azərbaycana səfər edən xarici turistlərin sayı 2 milyon 71 min 918 nəfər olub.
S.B.
www.oxu.az
"
"Möhtəşəm İsveçrə: Cenevrə təmtəraqlı sahillərdə - VİDEO + FOTODünyanın sülh və əmin-amanlıq paytaxtı sayılan Cenevrə məşhur istirahət məkanlarından biridir. Hər il buraya müxtəlif ölkələrdən 3 milyonadək turist gəlir. Böyüklüyünə görə İsveçrənin bu ikinci şəhəri səyahətçiləri tarixi baxımdan zəngin görməli yerləri, heyranedici təbiət mənzərələri, nadir muzeyləri və nəfis mətbəxi ilə cəlb edir. Cenevrə ilə tanışlığımıza davam edirik və sizi Köhnə şəhərin küçələrində gəzməyə, Cenevrə gölündə trimaranda gəzintiyə çıxmağa, şokolad butikində olmağa və İsveçrə saat ustalığının sirlərini öyrənməyə dəvət edirik. Bundan başqa, sizə qənaətli alış-veriş imkanları barədə danışacaq və isveçrəli baş aşpazın pendirli fondyunun sadə reseptini təqdim edəcəyik.
Güllü saatlar və Cenevrə konvensiyası
Bizim qaldığımız çox gözəl “President Wilson” hotelinin yerləşdiyi Cenevrənin sağ sahilini doyunca gəzdikdən sonra bələdçimizlə bərabər qarşı tərəflə tanış olmağa yollandıq. Burada Köhnə şəhər, saat və dəbli geyimlərin ən yaxşı brendlərinin bir yerə toplanmış butikləri yerləşir.
Gölün o biri sahilinə həm piyada, həm də sürücülərin istifadə etdiyi Monblan körpüsü ilə keçmək olar. 1862-ci ildə tikilən bu körpünün konstruksiyasına uyğun olaraq, üzərindən avtomobillər keçərkən nəzərəçarpacaq dərəcədə titrəyir. O qədər də uzun olmayan körpü Cenevrə gölünün ən dar hissəsində, Rona çayının töküldüyü yerdə quraşdırılıb. Buradan əzəmətli fəvvarəsi olan gölə, həmçinin onu əhatə edən şəhərə son dərəcə gözəl mənzərə açılır.
Körpünü adlayıb əllərində fotokameralar olan xeyli turistin toplandığı yerdə dayandıq. Qarşıda Cenevrənin məşhur İngilis bağındakı yaşıl təpəcikdə quraşdırılmış Güllü saatlar görünür. Onların vaxtı dəqiq göstərən iri mexaniki əqrəbləri var. Burada hərəsi bir mövsümdə açan minlərlə gül əkilib. Məhz buna görə də saatlar ilin fəsillərindən asılı olmayaraq, “çiçəkləyən” görünüşü ilə cenevrəliləri sevinc bəxş edir.
Əsas ticarət küçələrini keçərək, - biz buraya hələ qayıdacağıq, - enli pilləkənlə qalxırıq. Bu pillələr bizi Cenevrənin ürəyinə - 2000 ildən çox tarixi olan Köhnə şəhərə aparır. Döşənmiş küçələr, dolambac dalanlar, qədim binalar – bunlar vaxtilə həm Roma hökmranlığının, həm Reformasiya dövrünün, həm də Napoleon qoşunlarının yayılmasının şahidi olmuş Avropa üçün tipik tarixi rayondur. Əgər Cenevrə Vəkillər Kollegiyasını axtarıb tapsaq, burada III əsr Roma tikililərinin qalıqlarını görmüş olarıq.
Köhnə şəhər üzərində tikintisi 1160-cı ildə başlayan və özündə çoxmənalı memarlıq incilərini birləşdirən Müqəddəs Pyotr kilsəsi ucalır. Bir tərəfdən o, incə şəbəkəli şpillə və tacabənzər vitraj pəncərəli qülləsi ilə qibti məbədinə bənzəyir, digər tərəfdən isə antik sütunlu Roma Panteonunu xatırladır. Arzu edənlər şəhərə açılan geniş mənzərədən zövq almağı, 157 pilləni adlayıb kilsənin qülləsinə qalxmağı, qədimiliyi sevənlərə isə, əksinə, məbədin zirzəmisi ilə tanış olmağı məsləhət görürük. Burada qədim artefaktlarla zəngin arxeologiya muzeyi yerləşir.
Köhnə şəhərin digər əsas görməli yerlərindən biri Cenevrə kantonu idarəsinin fəaliyyət göstərdiyi bələdiyyə binasıdır. Beynəlxalq Qırmızı Xaç Komitəsinin yaradılması barədə ilk Cenevrə Konvensiyası 1864-cü ildə məhz bu binada imzalanıb. Maraqlıdır, binanın 1555-1578-ci illəri əhatə edən tikintisi dövründə maili meydança – rampa nəzərə alınıb ki, bu da mötəbər şəxslərin yuxarı mərtəbələrə birbaşa atlarla qalxmasına şərait yaradır. Ehtiyac yaranarsa, rampa ilə ağır silahların da daşınması mümkündür. Qədim toplardan bəziləri binanın yaxınlığında, Cenevrə tarixinin müxtəlif dövrlərini təsvir edən zərif mozaikalı panno fonunda qoyulub.
Cenevrənin tarixi haqqında daha çox şey öyrənmək istəyirsinizsə, o zaman XII əsrdə tikilmiş “Maison Tavel” binasına gedin. Orada XIX əsrdə şəhər genişləndirilərkən Qala divarlarının söküldüyü dövrədək olan Cenevrənin maketi qorunur. Binanın altı mərtəbəsindəki çoxsaylı eksponatlar tarixin müxtəlif dövrlərində şəhər həyatının quruluşunu nümayiş etdirir.
Reformasiya divarı, Çörçill və İsveçrə şokoladı
Filosof və yazıçı Jan Jak Russo 1712-ci ildə Cenevrədə doğulub, daha sonra Fransaya köçüb. Maarifçilik dövrünün mütəfəkkirinin uşaq vaxtlarında yaşadığı ev öz əvvəlki yerində - Köhnə şəhərdədir. İndi burada Russo muzeyi yerləşir. Cenevrədə doğulan digər məşhur – Jan Kalvinin (1509-1564) ata yurdu biçimsiz görünüşünə görə hələ köhnə vaxtlarda sökülüb. İlahiyyatçı Kalvin Roma katolik kilsəsinin təsisatlarını inkar edən reformasiya və protestantçılıq hərəkatının ideoloqlarından biri kimi tarixə düşüb. Köhnə şəhərdə yerləşən, yaradıcısı məhz Kalvin olan Cenevrə Universitetinin ərazisində 1909-cu ildə reformasiya divarı qurulub. Divar kalvinizmin görkəmli xadimlərinin nəhəng heykəllərindən ibarətdir. Monument qədim parkla əhatə olunub, burada əsrlərlə yaşı olan ağacların kölgəsində skamyalar qoyulub, nəhəng dama və şahmat oyunu üçün meydança düzəldilib.
Köhnə şəhərin mərkəzində Cenevrənin ən qədim, hələ IX əsrdən özünün iri bazarı ilə tanınan Burq-de-Fur meydanı yerləşir. Burada qəşəng fəvvarə, mötəbər kafe və restoranlar cəmləşib. Biz qədim “de Ville” hotelinin yaxınlığındakı restorana yollanırıq. Məkanın bütün interyeri XX əsrin müxtəlif illərinə aid baş geyimləri, o cümlədən furajka, jandarm və yanğınsöndürənlərin kaskaları və s. ilə bəzədilib. Bu ənənə nə vaxtsa bir centlmenin papağını yaddan çıxarıb burada qoyub getməsindən başlayıb. Bundan sonra müştərilər bilərəkdən özlərinin baş geyimlərini qoyub gediblər və bu geyimlər böyük bir kolleksiyaya çevrilib. Restoran İsveçrə və Fransa mətbəxinin yeməklərini təqdim edir. Biz soğan və göbələk şorbalarını, həmçinin Cenevrə gölü balığını göyərtili sousda sifariş etdik. İçkilərdən isə “Ramseier” markalı alma limonadını seçdik. Bu içkinin tərkibi 90 faiz İsveçrə almalarının şirəsi ilə mineral suyun qarışığıdır. Dadı çox xoşumuza gəldiyi üçün biz hər dəfə bu limonaddan içirdik.
Köhnə şəhəri tərk edərkən birbaşa İsveçrənin ən məşhur saat brendləri mağazaları, həmçinin dəbli butikləri və “Globus” kimi gözəl univermaqları olan Rue du Rhône küçəsinə düşürsən. Saat işinin şah əsərlərinə biz hələ vaxt ayıracağıq, hələlik fürsətdən istifadə edib, 1875-ci ildə yaradılmış eyniadlı “Du Rhône” şokolad butikinə daxil olduq. Müxtəlif vaxtlarda buraya Şarl de Qoll, Qreys Kelli, Con Kennedi, Uinston Çörçill və digər məşhur insanlar gəliblər. Kiloqramının qiyməti təxminən 170 frankdan başlayan şokolad konfet növləri adamı çaş-baş qoyur. Müəssisənin baş şokolad ustası Jan Paskal Serinin sözlərinə görə, məhsulun qiyməti xammalın keyfiyyəti və qənnadıçıların əl işi ilə özünü doğruldur. Şirkətin mütəxəssisləri kakao paxlalarının Cənubi Amerikadan və Qərbi Afrikadan gətirilən ən yüksək növlərinin fermentasiya, qurudulma və qovrulma prosesinə nəzarət edirlər. Əlbəttə ki, “Du Rhône” şokoladı dadlı və nəfisdir. Lakin qiymətinə görə kefinizi pozmayın: Cenevrədə əsl İsveçrə şokoladını bir az aşağı qiymətə də almaq olar. “Migros” mağazalar şəbəkəsindən birinə gedib, şokoladın 100 qramını 0,6 frankdan başlayan qiymətlərlə ala bilərsiniz. Həmin markadan olan qovrulmuş fındıq və badam içlikli südlü, ağ və tünd rəngli şokoladlı drajelər öz dadı ilə bir çox butiklərin mallarını geridə qoya bilər. 850 qramlıq qablaşdırma 6,6 franka təklif olunur. Deməli, burada yüksək keyfiyyəti qoruyaraq qənaətlə alış-veriş də etmək mümkündür.
Suda gəzinti və dəyərli vaxt
Alış-verişdən söhbət düşdüsə, ənənəvi İsveçrə mast-hevindən – qatlanan ordu bıçaqlarından danışmağa dəyər. Bu məhsulun iri istehsalçılardan biri sayılan “Victorinox” şirkətinin butikini biz Rue du Rhône küçəsi ilə qonşu olan de Marşe küçəsində gördük. Düzdür, bu bıçaqların satışı ilə bağlı stendləri Cenevrədə vağzaldan tutmuş univermağadək hər yerdə görmək olar. “Victorinox” bıçaqlarının hazırlanmasında istifadə olunan paslanmayan poladın tərkibi açıqlanmır. Təkcə o məlumdur ki, üstün keyfiyyətlərinə görə bu bıçaqlar NASA astronavtlarının standart təchizat dəstinə daxil edilib. Maraqlıdır ki, “Victorinox”un baş butikində ustad dərsləri keçirilir və bu zaman arzu edən hər kəs öz zövqünə uyğun istədiyi dəsti yığa bilər. Siz 35 frank ödəyib təlimatçının rəhbərliyi ilə bıçaq dəstinə, məsələn, vintaçan, qayçı və digər alətləri əlavə edərək onları özünüzlə apara bilərsiniz. Qatlanan müxtəlif növ bıçaqların qiyməti “Victorinox” mağazasında 19 frankdan başlayır ki, bu da olduqca əlyetəndir.
Bu, quruda gördüklərimizdir. Göldə trimaranda gəzməyimiz barədə təəssüratlarımızı sizinlə bölüşəcəyimizə söz vermişdik. Bu, katamarana bənzəyən, lakin daha möhkəm üçkorpuslu yelkənli gəmidir. Cenevrədə trimaranda gəzmək və sürməyi öyrətmək xidmətlərini “Sakana Sailing” məktəbi həyata keçirir. Təlimatçı bizi Şuazel limanının (şəhərin mərkəzindən 10-15 kilometr aralı) sahilboyunda gözləyirdi. Motorlu qayığa minib sahildən bir az aralıdakı trimarana tərəf üz tutduq. Çatan kimi bizə sukeçirməz kombinezon verib, tarazlığımızı saxlamaq üçün gəminin göyərtəsinin məhəccərindən tutmağı tapşırdılar. Trimaran küləklə hərəkət edir. Təlimatçı yelkənləri dartdı və gəmi yerindən tərpəndi. Günəşli və demək olar ki, küləksiz hava idi. Buna baxmayaraq, trimaran zəif küləkdən də sürət yığdı. Yeri gəlmişkən, bu tip gəmilərdən hər il Fransa sahillərində keçirilən “Tour de France à la Voile” yarışmasında istifadə olunur. Yüngül yelkənli gəmi dalğaları səssiz yararaq üzür, kapitana isə hərəkəti istiqamətləndirmək vermək qalır. Gəzinti zamanı təlimatçı bizə qurğunun prinsipi və trimaranın idarə edilməsi barədə danışır, sərnişinlərə sükan arxasına keçmək imkanı yaradırdı. Arzu olunarsa, sürəti azaldıb ətraf mənzərəni seyr etmək mümkündür. İki saat üzmək və trimaranda təlim almaq iki adama 170 franka başa gəlir. Lakin bir qəpik də xərcləmədən Cenevrədə üzməyə alternativ təklifimiz var!
Biz artıq qeyd etmişik ki, Cenevrədə hoteldə qalan hər turistə ictimai nəqliyyatdan pulsuz istifadə kartı verilir. Su taksiləri və ya “Cenevrə qağayıları” da həmin ictimai nəqliyyat kateqoriyasına aiddir. Sarı rəngli qayıqlar 10-30 dəqiqədən bir şəhərin mərkəzi hissəsinin hər iki sahilboyu akvatoriyasını əhatə edən dörd marşrut üzrə yola çıxır. Qayıqlarda geniş rahat oturacaqlar, hətta açıq göyərtə var. Yaxşı havada burada dayanmaq adama ləzzət verir. Su taksisində gəzinti kruiz gəmisində və katamarandakı gəzintimizdən heç də geri qalmadı.
İndi isə 500 illik tarixi olan İsveçrə saat işi sənəti ilə tanışlıq üçün “Patek Philippe” muzeyinə tələsirik. 1839-cu ildə Cenevrədə əsası qoyulan “Patek Philippe” şirkəti dünyada ilk dəfə bilərzik-qol saatları, xronoqraf, daimi təqvim, dəqiqəli repetir istehsal etməklə saat sənətinin qaydalarını qoyub. Bu və digər inciləri 2001-ci ildən fəaliyyət göstərən muzeyin sərgisində görmək mümkündür. Lakin burada təkcə tanınmış brend ustalarının məhsulları nümayiş olunmur. Ziyarətçilər, həmçinin saat mexanizmləri kolleksiyasından, musiqili saatlardan, Cenevrə, İsveçrə və Avropada yaradılmış qədim miniatürlərindən zövq ala bilərlər. XVI-XVIII əsrlərə aid məmulatlar çox incə işləmələri ilə heyrət doğurur. Bu o dövr idi ki, “vaxtın əhəmiyyəti yox idi” – saatlar bir saat da, iki saat da geri qala bilərdi. Lakin bu, heç kimi narahat etmirdi, çünki onlar daha çox zənginliyin və hökmranlığın təcəssüm idi. Qızılla, daş-qaşla və nəfis yazılarla bəzədilmiş saatlara uzun müddət qürrələnmək əşyası kimi baxılıb. İsveçrədə saat işinin inkişaf etməsiylə saat mexanizmlərinin hazırlanması da mükəmməlləşdi, dəqiqlik və keyfiyyət etalonuna çevrildi və bu sahədə indi də birincidir.
Sözardı və ya fondyunu evdə necə hazırlamaq olar
İsveçrə pendiri milli sərvətdir və fondyu bu ölkənin milli yeməyidir. Cenevrədə siz onu hər restoranın menyusunda görə bilərsiniz. Əgər ümumi şəkildə desək, fondyu əridilmiş pendirə bənzəyir, ona çörək batırıb yeyirlər. Deyirlər fondyunu nə vaxtsa çobanlar fikirləşib. Həqiqətən də bu çox nəfis və hazırlanması olduqca sadə yemək növüdür. “Edelweiss” restoranında fondyunun hazırlanmasına dair ustad dərsi keçəndən sonra biz bunun şahidi olduq. Cenevrəli baş aşpazın iştirakilə fondyunun hazırlanmasına aid videoreseptə YouTube - “Əsginazsız tur” müəllif kanalında tanış ola bilərsiniz. Deməli, doyumlu porsiya üçün sizə 300 qram pendir, 1 xörək qaşığı kartof və ya qarğıdalı unu (və ya nişastası) və 200 ml su (adambaşına 100 ml hesabıyla) lazım olacaq. Pendirləri yarıbayarı iki növ götürmək olar: qryuyer, vaşren və yaxud emmental, konte, bofor. Suyu o qədər də gur olmayan odda qaynadırıq. Oraya sürtgəcin iri gözündən keçirilmiş pendirin bir hissəsini əlavə edirik. Tam həll olanadək qarışdırırıq. Sonra bu qayda ilə pendirin qalan hissəsini əridirik. Əvvəlcədən suda islatdığımız nişastanı əlavə edib 2-3 dəqiqə qarışdırırıq. Fondyu hazırdır! Nuş olsun!




















































































































































































Emil Eyyubov
www.oxu.az
"
" Turoperatorların gəlirləri bəlli olduBu ilin yanvar-iyun aylarında səyahət agentlikləri və turoperatorların gəlirləri əvvəlki ilin müvafiq dövrü ilə müqayisədə 13,1 faiz artaraq, 22,4 milyon manat olub.
Oxu.Az Dövlət Statistika Komitəsinə istinadən xəbər verir ki, bu müəssisələr tərəfindən 29,7 min turistə xidmət göstərilib. Bu da əvvəlki ilin eyni dövrünün göstəricisindən 6,5 faiz çoxdur.
Xidmət göstərilmiş turistlərin 19,9 min nəfəri xarici ölkələrə, 6,3 mini ölkə ərazisində səyahət edən Azərbaycan Respublikası vətəndaşları, 3,5 min nəfəri isə Azərbaycana səyahət məqsədilə gələn əcnəbilər və vətəndaşdığı olmayan şəxslər olub.
Ölkə səyahət agentliklərinə müraciət edərək, müvafiq yollayış almış Azərbaycan Respublikası ərazisində səyahət edən ölkə vətəndaşlarının sayı 37,0 faiz, Azərbaycana səyahətə gələn xarici ölkə vətəndaşlarının sayı 66,7 faiz artıb. Xarici ölkələrə gedən Azərbaycan vətəndaşlarının sayında isə 5,7 faiz azalma müşahidə olunub.
Səyahət agentlikləri və turoperatorlar tərəfindən 15,0 min ədəd turizm yollayışı satılıb ki, bunların da 1,1 minini Azərbaycan Respublikası ərazisində səyahət etmək üçün xarici ölkə vətəndaşlarına, 13,9 minini isə ölkə vətəndaşlarına satılmış yollayışlar təşkil edib. 
Azərbaycan Respublikasının vətəndaşları tərəfindən alınmış yollayışların 11,8 mini (84,9 faizi) xarici ölkələrə, 2,1 mini (15,1 faizi) ölkə daxilində səyahət etmək üçün nəzərdə tutulub.
Əhaliyə satılan turizm yollayışlarının ümumi dəyəri 15,9 milyon manat olub. Bunun da 14,0 milyon manatını və ya 88,1 faizini xarici ölkələrə gedib. Əhaliyə satılmış bir turizm yollayışının orta dəyəri 8,2 faiz artaraq, 1059,8 manat, o cümlədən Azərbaycan Respublikasının vətəndaşlarına ölkə ərazisində səyahət etmək üçün satılan bir yollayışın orta dəyəri 488,3 manat, ölkədən kənarda səyahət etmək üçün 1182,0 manat, Azərbaycan ərazisində səyahət etmək üçün xarici ölkə vətəndaşlarına satılan bir yollayışın orta dəyəri isə 812,1 manat olub. 
Səyahət agentlikləri və turoperatorların vasitəçiliyi ilə xarici ölkələrdə istirahət etmiş Azərbaycan Respublikası vətəndaşlarının sayı 20,0 min nəfər olub. Onların 47,7 faizi Türkiyə, 12,7 faizi Birləşmiş Ərəb Əmirlikləri, 12,4 faizi Rusiya Federasiyası, 9,1 faizi İran, 3,0 faizi Almaniya, 1,6 faizi Gürcüstan, 1,4 faizi İtaliya, 1,3 faizi Çexiya, 0,7 faizi Ukrayna və 10,1 faizi digər ölkələrə səyahət edib.
2017-ci ilin birinci yarımilində turizm yollayışlarından istifadə etməklə ölkə ərazisində istirahət edən Azərbaycan Respublikası vətəndaşlarının sayı 6,3 min nəfər olub. Onların 21,2 faizi İsmayıllı, 19,3 faizi Qəbələ, 16,7 faizi Xaçmaz, 12,7 faizi Xəzər, 9,7 faizi Qusar, 5,4 faizi Quba, 4,5 faizi Qax və 10,5 faizi ölkənin digər şəhər və rayonlarında istirahət edib.
L.Ə.
www.oxu.az
"
"İtaliyanın bu qəsəbəsinə köçmək istəyənlərə ev və pul verilirİtaliyanın Kandilas qəsəbəsinə köçmək istəyənlərə ev və pul veriləcək.
Oxu.Az Fins.az-a istinadən xəbər verir ki, qəsəbə sakinləri arasında yaşlıların çox olması 5-10 evdə yaşayışın olması İtaliya hökumətini bu addımı atmağa vadar edib.
Ölkənin Pulqin bölgəsində yerləşən qəsəbənin 1990-cı ildə 9 minə yaxın əhalisi olub. Sonuncu statistika zamanı məlum olub ki, Kandilasda 2 minə yaxın əhali yaşayır. Onların da çoxu yaşlılardır.
Qəsəbə bələdiyyəsinin sədri Nikola Qantta mətbuata verdiyi açıqlamada vurğulayıb ki, bu qəsəbəyə yerləşmək istəyən hər kəsə yüksək imkan yaradılacaq: “Qəsəbədə evlərin çoxu boşdur. Burada yaşamaq istəyənlər üçün bu, böyük üstünlükdür. Eyni zamanda, biz subay adama ayda 800 Avro, evli cütlüklərə 1200 Avro, 3 nəfərlik ailələrə 1500-1800, 4-5 nəfərlik ailələrə isə, 2 min Avro yardım verəcəyik”.
Bələdiyyə sədrinin sözlərinə görə, edilən təklifdən sonra qəsəbəyə 5 qaçqın və miqrant ailəsi yerləşdirilib. Onların hər birinə 3-4 otaqlı evlər verilib. Gələn ayın əvvəlindən isə, onlar dövlətin sosial yardımından başqa bu qəsəbəyə yerləşdirildikləri üçün yuxarıda qeyd olunan məbləğlərdə pul alacaqlar: “Amma biz qaçqın və miqrantlarla bağlı bir limit müəyyən edəcəyik. İstəyirik ki, bura köçənlərin arasında italyanlar çox olsun”.
L.Ə.
www.oxu.az
"
"Kiyevə getmək istəyənlər üçün yeni fürsət - Avtobus reysləri açılırBakıdan Xarkov və Kiyevə avtobus reysləri açılır.
Bakı-Xarkov-Kiyev reysi Rusiya Federasiyasının ərazisindən keçməklə təşkil olunur. Reys həftənin bazar ertəsi və cümə axşamı günləri, saat 11:00-da yola düşür və təxminən 39 saata Kiyevə çatır. 
Oxu.Az-ın məlumatına görə, Bakıdan Kiyevə 9 noyabr, Kiyevdən Bakıya isə 13 noyabrda ilk reys yola düşəcək. Gediş haqqı 100 manat məbləğindədir.
Beş yaşına qədər olan uşaqlar üçün gediş haqqı (oturacaq verilməmək şərti ilə - red.) pulsuzdur. Beş yaşından on yaşına qədər uşaqlar üçün bilet yarı qiymətə nəzərdə tutulub. Yəni, biletin qiymətinin 50%-i ödənilir. Sərnişinlər istədikləri təqdirdə, beş yaşına qədər olan uşaqlar üçün də yarı qiymətə bilet əldə edə bilərlər. 
Qiymətlər hər iki tərəfdən (həm Ukrayna, həm də Azərbaycan) daşımaları həyata keçirən şirkətlərin razılığı əsasında müəyyən edilib. 
Biletlərin qiyməti müqavilədə iştirak edən şirkətlərin razılığı əsasında və hər iki respublikanın müvafiq orqanları tərəfindən təsdiq edilib. Reyslər Bakı Beynəlxalq Avtovağzal Kompleksindən həyata keçiriləcək.
www.oxu.az
"
"Fransanın Azərbaycandakı Səfirliyində VİZA ilə bağlı yeni QAYDAViza üçün müraciət edənlərə bildirilir ki, növbəti həftələrdə Fransanın Azərbaycandakı Səfirliyi tərəfindən verilən vizaların alınmasında yeni qaydalar tətbiq olunacaq.
Səfirlikdən Oxu.Az-a verilən məlumata əsasən, əvvəllər səfirliyin vizalarının verilməsini öz üzərinə götürən TLS Contact şirkəti bundan sonra CAPAGO şirkəti ilə əvəz olunacaq.
Bu şirkət Bakıda «Globus Center» -də, Cəfər Cabbarlı küçəsi 609 ünvanında yerləşir və çərşənbə axşamı, 7 noyabrdan etibarən həmin şirkətin fransız vizaları mərkəzi viza müraciət edənlərə xidmət göstərəcək.
Bu yardımçı şirkət viza ilə bağlı aşağıdakı işləri öz üzərinə götürəcək :
• görüşlərin alınması,
• viza ilə bağlı sualların cavablandırılması
• fransız vizası mərkəzində əhalinin qəbulu
• viza müraciətlərinin qəbulu
• barmaq izlərinin alınması
• xidmət xərclərinin yığılması (standart qiymət 26 avro) və viza xərclərinin yığılması
• pasportların geri qaytarılması
Bu sistemə keçid təqvimi aşağıdakı kimidir:
1. Səfirliyin viza şöbəsilə görüşün alınması cümə axşamı, 2 noyabr tarixi daxil olmaqla :
TLS Contact vasitəsilə olacaq və bu şirkətin website və cağrı mərkəzləri yeni sistəmə keçənə kimi aktiv qalacaqdır. Viza üçün müraciət edənlərə pasportlarını, 6 noyabrdan əvvəl, TLS Contact şirkətindən geri almaları məsləhət görülür.
2. 3 və 6 noyabr tarixləri üçün görüşlər verilməyəcək
3. Fransız vizasının yeni mərkəzində görüşün alınması çərşənbə axşamı, 7 noyabr tarixindən etibarən
CAPAGO şirkəti vasitəsilə veriləcək və onun internet ünvanı və çağrı mərkəzi 30 oktyabr tarixindən etibarən aktiv olacaq. İnternet ünvanı və telefon nömrələri istifadəçilərə gələcək günlərdə bildiriləcək.
Beləliklə, viza üçün müraciət edənlərin heç biri bundan sonra, yəni, 3 noyabr 2017-ci il tarixindən etibarən səfirliyin viza bölməsində qəbul olunmayacaq (Azərbaycanın rəsmi və diplomatik pasport sahibləri istisna olmaqla)
İspaniya, Belçika, Niderland, Portuqaliya və Lüksemburq üçün viza istəyənlər də CAPAGO şirkətinin fransız vizası mərkəzinə müraciət edəcəklər.
Yalnız TLS Contact və CAPAGO şirkətlərinin cavablandıra biləcəyi suallara və həll edə biləcəyi təcili məsələyə görə admin-etrangers.bakou-amba@diplomatie.gouv.fr ünvanına yaza bilərsiniz. Səfirliyin birbaşa müdaxiləsi vacib olmayan müraciətlər cavablandırılmayacaq.
A.M.
www.oxu.az
"
"Bakıdan Xarkov və Kiyevə avtobus reysləri açılır Bakı-Xarkov-Kiyev reysi Rusiya Federasiyasının ərazisindən keçməklə təşkil olunur. Reys həftənin bazar ertəsi və cümə axşamı günləri, saat 11:00-da yola düşür və təxminən 39 saata Kiyevə çatır. 
Oxu.Az-ın məlumatına görə, Bakıdan Kiyevə 9 noyabr, Kiyevdən Bakıya isə 13 noyabrda ilk reys yola düşəcək. Gediş haqqı 100 manat məbləğindədir.
Beş yaşına qədər olan uşaqlar üçün gediş haqqı (oturacaq verilməmək şərti ilə - red.) pulsuzdur. Beş yaşından on yaşına qədər uşaqlar üçün bilet yarı qiymətə nəzərdə tutulub. Yəni, biletin qiymətinin 50%-i ödənilir. Sərnişinlər istədikləri təqdirdə, beş yaşına qədər olan uşaqlar üçün də yarı qiymətə bilet əldə edə bilərlər. 
Qiymətlər hər iki tərəfdən (həm Ukrayna, həm də Azərbaycan)   daşımaları həyata keçirən şirkətlərin razılığı əsasında müəyyən edilib. 
Biletlərin qiyməti müqavilədə iştirak edən şirkətlərin razılığı əsasında və hər iki respublikanın müvafiq orqanları tərəfindən təsdiq edilib. Reyslər Bakı Beynəlxalq Avtovağzal Kompleksindən həyata keçiriləcək.
S.B.
www.oxu.az
"
"Azərbaycanda builki qış turizmi ilə bağlı PROQNOZBu ilin qış turizm mövsümü ərzində Azərbaycana ilk növbədə Rusiya, Gürcüstan, İran, Türkiyə və ərəb ölkələrinin vətəndaşlarının turist kimi səfər edəcəyi gözlənilir.
Oxu.Az xəbər verir ki, Azərbaycanın mədəniyyət və turizm nazirinin müavini Nazim Səmədov Trend-in sualına cavab olaraq deyib ki, istər yay, istərsə də qış turizmi mövsümündə Azərbaycanda hədəf ölkələr hədəf bazarları sayılırlar: ""Bu ölkələr ilk növbədə Rusiya, Gürcüstan, İran, Türkiyə və ərəb ölkələridir. Son vaxtlar ərəb ölkələrindən Azərbaycana turist axını intensiv şəkildədir. Bu axınların mövsümü yoxdur. Onlar həm yayda, həm də qışda Azərbaycana gəlirlər”.
Nazir müavini qeyd edib ki, dünya praktikasında da yay turizm mövsümü qış turizm mövsümü ilə müqayisədə daha güclü olur: ""Yayda istənilən ölkəyə, o cümlədən Azərbaycana daha çox turist gəlir"".
N.Səmədov qeyd edib ki, bu ilin iyun-avqust ayları ərzində rayonlara 860 mindən çox Azərbaycan vətəndaşı səfər dib: ""Bu ilin 8 ayı ərzində isə bu rəqəm 1 milyon 200 min nəfər olub. Yəni, yay ayları üzrə olan göstərici 8 ayın göstəricilərinin 70 faizini təşkil edir"".
E.Ə.
www.oxu.az
"
"AZAL Azərbaycan Turizm Assosiasiyasının İdarə Heyətinin üzvü olub – FOTOAzərbaycanda ilk dəfə olaraq özəl və dövlət sektoru turizm sektorunun inkişafı üçün tərəfdaşlıq qurub. Belə ki, Azərbaycanın mülki hava daşıyıcısı bu gün АzTA İdarə Heyətinin üzvü olub. 
Oxu.Az-ın məlumatına görə, sazişi “Azərbaycan Hava Yolları” QSC-nin vitse-prezidenti, AZAL sərnisindaşıma şirkətinin icraçı direktoru Eldar Hacıyev və AzTA-nın sədri Nahid Bağırov imzalayıblar.
Assosiasiyanın tərkibinə aviaşirkətin daxil olması ilk dəfədir - indiyə kimi Azərbaycan Turizm Assosiasiyasının üzvləri sırasına turizm şirkətləri və hotellər daxil olub.
AZAL assosiasiyaya üzv olmaqla yanaşı, AzTA-nın İdarə Heyətinin tərkibinə də daxil olub və burada aviasiya nəqliyyatının fəaliyyətini əlaqələndirəcək.
AZAL-ın Azərbaycan Turizm Assosiasiyasında fəaliyyəti ölkədə turizm sənayesinin əsas iştirakçılarının - turizm şirkətləri, hotellər və aviasiya sahəsinin fəaliyyətinin üçtərəfli əlaqələndirilməsinin formalaşdırılması deməkdir. Turizm şirkətləri, hotellər və aviasiya sahəsinin iştirakı olmadan lazımi keyfiyyəti təmin etmək mümkün deyil.
Aviaşirkətin Azərbaycan Turizm Assosiasiyasının İdarə Heyətinin tərkibinə daxil olması və assosiasiyanın üzvü olması dövlət başçısı tərəfindən turizm sektorunun inkişafının təmin edilməsi və beynəlxalq standartlara uyğunlaşdırılması üçün turizm sektorunun iştirakçıları qarşısında qoyulan məqsədlərdən birinə nail olmaq deməkdir.
Bundan sonra turizm sənayesinin üç əsas арarıcı qüvvəsi əlaqələndirilmiş fəaliyyət göstərəcək. Bu fəaliyyət Azərbaycana turist axınını təmin etməklə yanaşı, turizmin bütün istiqamətlərinin inkişafına imkan verəcək ki, bu da əhalinin məşğulluğunun təmin olunması üçün əlavə təkan olасаq.











S.B.
www.oxu.az
"
" Nazir: Azərbaycana gələn turistlərin sayında artım var“Bu gün AZAL təyyarələrdə sərnişinlərə müxtəlif nəşrlər təqdim edir. Mən hətta kiçik nəşrlərdə Azərbaycan şairlərinin şeirlərini, nağıllarımızı, uşaqlar üçün kitabların qoyulmasının tərəfdarıyam”.
Oxu.Az-ın APA-ya itinadən məlumatına görə, bunu mədəniyyət və turizm naziri Əbülfəs Qarayev deyib.
Nazir bildirib ki, səfərə gələn insanlar Azərbaycana haqqında nəinki televiziya, nəşrlər vasitəsi ilə də məlumat almalıdırlar:
“Bu, mədəniyyətə yeni baxış ola bilər. Mədəniyyət Azərbaycanın aynası olaraq hər bir aviasiya şirkətinin sütunlarından biri olmalıdır. Biz əgər onu düzgün istifadə etmiriksə, məqsədimizə nail ola bilmərik. Azərbaycana gələnlər təkcə yemək, biznes, pul xərcləmək üçün gəlmirlər. Onlar ilk növbədə Azərbaycanın mədəniyyəti, həyat tərzi, təfəkkürü ilə tanış olmaq üçün gəlirlər. Ona görə də hesab edirəm ki, turizm şirkətləri Azərbaycanın zəngin mədəniyyətinin təbliğini əsas götürməlidirlər. Bunları ona görə demirəm ki, mədəniyyət və turizm naziriyəm. Sözsüz ki, bu amilin də rolu var. Amma müxtəlif mənbələrdən eşidirəm ki, ölkəmizə gələnləri Azərbaycanın mədəniyyəti, insanpərvərliyi, mətbəxi daha çox cəlb edir”.
Nazirin sözlərinə görə, bu ilin doqquz ayının nəticələri göstərir ki, Azərbaycana gələn turistlərin sayında 21 faiz artım var: 
“Sözsüz ki, turizmin inkişafı müasir nəqliyyat vasitələri olmadan mümkün deyil. Sevindirici haldır ki, Azərbaycana avtobus və avtomobillə gələnlərin sayı çoxalıb. Eyni zamanda yaxın vaxtlarda istismara veriləcək Bakı-Tbilisi-Qars dəmir yolunun turizm məqsədi ilə istifadəsi gündəlikdədir. Etiraf etməliyik ki, turizmin inkişafı birbaşa olaraq hava nəqliyyatı ilə bağlıdır. Hava nəqliyyatı isə son vaxtlar nəinki paytaxtda, eyni zamanda digər şəhərlərdə inkişaf edir”.
S.B.
www.oxu.az
"
"Azərbaycan vətəndaşları Omana elektron viza ilə gedə biləcəklərAzərbaycan vətəndaşları elektron turist vizası vasitəsilə Omana səfər edə biləcəklər.
Bu barədə Oxu.Az Oman Kral polisinin saytına istinadən xəbər verir.
Məlumata əsasən, daha 25 dövlətin: İran, Gürcüstan, Qazaxıstan, Qırğızıstan, Özbəkistan, Türkmənistan, bir sıra Cənubi Asiya, Latın və Mərkəzi Amerika ölkələrinin vətəndaşları da bu xidmətdən istifadə edə biləcəklər.
Qaydalara əsasən, ərizə ilə müraciət edənin pasportunun fəaliyyət müddətinin bitməsinə ən azı 6 ay vaxt qalmalıdır. Eləcə də, şəxs ərizə verən zaman rezident, yaxud  ABŞ, Kanada, Avstraliya, Böyük Britaniya və ya Şengen zonası ölkələrinə vizaya, hər iki tərəfə uçuş bileti və ölkədə hotel bronunu təsdiqləyən sənədə malik olmalıdır.
Omana bir ay müddətinə verilən vizanın rüsumu 20 Oman rialıdır (88 manat). 
N.O.
www.oxu.az
"
"Bu ölkələrdə 1 avroya ev almaq mümkündür-VİDEOFransa və İtaliyada ev almaq arzusu ilə yaşayanların  xəyalları gerçəkləşir. Belə ki, Avropanın bir sıra şəhər və rayonlarında artıq 1 avroya ev almaq mümkündür. Bunun əsas səbəbi həmin ərazilərdə əhalinin sayının az olmasıdır. 
Fransa 
Fransanın Bolqarıstanla sərhəddində yerləşən Rube şəhərində 1 avroya ev almaq olar. Bu zaman irəli sürülən əsas şərtlərdən biri evin 5 il müddətində satılmamasıdır. 

Şan-du-Boule kommunasında isə torpaq sahibləri yeni sakinləri cəlb etmək üçün mənzillərin 1 kvadratmetrini 1 avroya təklif edirlər.
İtaliya 

Leççe-nei-Marsi şəhərciyində 1 avroya ev sahibi olmaq mümkündür. Əsas odur ki, bütün xərcləri - notarial qeydiyyat işlərinə qədər tələb olunan məbləği tam şəkildə ödəyəsiniz. 
Böyük Britaniya

Liverpulun qədim rayonlarından olan Yenfilddə köhnə binalardan mənzil almaq da sərfəlidir. Çünki alqı-satqıdan sonra hökumət evləri restavrasiya edir. Qeyd edək ki, bu təklifdən ancaq rayonda yaşayan və işləyənlər istifadə edə bilər. 
Avstriya 

2009-cu ildə hökumət Rappottenstein kəndi ilə bağlı qərar qəbul etdi. Qərara əsasən, 10 ildə ailə qurmağı planlayan və 3 il ərzində ev tikməyə hazır olanlara pulsuz torpaq sahələri verilirdi. Şərtlərdən biri də sözünü tutmayanların 12 min avro məbləğində cərimələnməsidir. 
Yaponiya 

Xokkaydo adasının sakinlərinin əksəriyyəti digər rayonlara köçdüyündən hökumət torpaqların pulsuz paylanması ilə bağlı qərar qəbul edib. Torpaq alanlar 3 il müddətində ərazidə ev tikməli idilər.

 
L.Ə.
www.oxu.az
"
"Nazir müavini Azərbaycanda hotellərin sayının azlığından danışdı ""Azərbaycanın turizm sektorunda göstərilən xidmətlərin bahalığından danışanda, söhbət yerləşdirmə obyektlərinin yüksək qiymətindən gedir."" 
Oxu.Az Report-a istinadən xəbər verir ki, bunu mədəniyyət və turizm nazirinin müavini Nazim Səmədov ""Caspian European Club"" və ""Caspian American Club""un iclası çərçivəsində keçirilən brifinqdə bildirib.
""Yerləşdirmə obyektlərində qiymət bahalığına səbəb isə ölkədə yerləşdirmə obyektlərinin sayının gələn turistlərin sayına mütənasib şəkildə artmamasıdır. Ona görə də, yerləşdirmə obyektləri öz qiymətlərini təklif edir. Devalvasiyadan sonra qiymətlər turistlər üçün düşüb, sərfəli olub. Lakin bazar öz sözünü deyib"", -  N.Səmədov əlavə edib.
Nazir müavini deyib ki, hazırda yerli obyektlərin tikintisi əlverişli sahədir: ""2-3 ulduzlu obyektlərin tikintisinə investisiya qoymağı təklif edirəm. Bu sahəyə investisiya yatıranlar imtiyazlardan da istifadə imkanı əldə edirlər"".
O qeyd edib ki, hazırda ölkədə 563 yerləşdirmə obyekti mövcuddur, qeydiyyatdan keçən turizm şirkətlərinin sayı isə 1 441-ə çatıb.
L.Ə.
www.oxu.az 
 
"
"Nazir müavini: Hotellərin nikah kağızı tələb etməsi qanunsuzdur""Hotellərin nikah kağızı tələb etməsi faktları əvvəllər daha çox idi"".
Oxu.Az APA-ya istinadən xəbər verir ki, bunu mədəniyyət və turizm nazirinin müavini Nazim Səmədov Xəzər-Avropa İnteqrasiya İşgüzar Klubunun üzvləri ilə görüşdə deyib.
Nazir müavini bildirib ki, media nümayəndələri bu məsələyə diqqət ayırandan sonra müzakirələr başlayıb: ""Nazirlik tərəfindən dəfələrlə bəyanat verilib ki, hotellərin nikah kağızı tələb etməsi qanunsuz məsələdir, dünya praktikasında yoxdur, onu tələb etmək ən azı etik baxımdan doğru deyil. Düzdür, indi də bu faktlar var, amma deməliyəm ki, onların sayı get-gedə azalır. Əgər kimsə bu faktlarla üzləşərsə, Mədəniyyət və Turizm Nazirliyinə müraciət edə bilər"".
N. Səmədov əlavə edib ki, hotelin nikah kağızı tələb etməsi hər hansı işçinin özbaşınalığı da ola bilər: ""Nazirlik müdaxilə edir, sahibkarlarla ünsiyyətdə oluruq, onlara başa salınır ki, bu sahədə hotel sahibi özünü necə aparmalıdır. Bəzən hotellərdə qanunvericilikdən xəbəri olmayan insanlar çalışır. Hətta bu, konkret işçinin özbaşınalığı da ola bilər"". 
L.Ə.
www.oxu.az
"
"Borca görə məşhur hotelin suyu kəsildi 2010-cu ildə inşa olunan lüks hotel ""Mardan Palace Hotel"" borc içindədir.
Oxu.Az türk mətbuatına istinadən xəbər verir, 2 milyon  lirə borcu olan hotelin suyu kəsilib. 
“Mardan Palace” Azərbaycanlı iş adamı Telman İsmayılov tərəfindən Türkiyənin Antalya şəhərində inşa edilib.
Qeyd edək ki, hotelin tikintisi 1.4 milyard avroya başa gəlib. “Mardan Palace”in ərazisi 180 min kvadratmetr təşkil edir. İstanbulun memarlıq abidələrindən ilhamlanaraq inşa edilən “Mardan Palace”in 10 min kvadrat metrinin tikintisində qızıldan və kristaldan istifadə olunub.
L.Ə.
www.oxu.az
"
"Bakıda məşhur hoteldən Azərbaycana hörmətsizlik Bakıda yerləşən “Winter Park Hotel Baku”nun restoranında xoşagəlməz hadisə baş verib.
Oxu.Az xəbər verir ki, restoranda Azərbaycan mahnılarını oxumağa qadağa qoyublar.
Belə ki, bu barədə jurnalist Tünzalə Rafiqqızı sosial şəbəkələrdəki hesabında məlumat paylaşıb.
“Dünən bir dostumuzun doğum günü ilə bağlı “Winter Park Hotel Baku”nun restoranında toplanmışdıq. Tədbirin sonunda dostlarımdan Yavər bəy, Xəyal bəy “Karaoke”də Azərbaycan xalq və türk estradasından mahnılar ifa etməyə başladılar. 
Hotelin məsul şəxsi gəlib yarıda kəsdi ki, bizdə Azərbaycan və türk mahnıları oxumaq qadağandır”. 
T. Rafiqqızı restoranda Azərbaycan mahnılarının qadağan olunma səbəbi ilə maraqlanıb: “Hotelin məsul şəxsi dedi ki, onlar öz konseptlərini belə qurublar. Belə yerlərin turistlərə Azərbaycanımızı necə təbliğ edəcəyinə siz qərar verin artıq”. 
E.Ə.
www.oxu.az
"
"Bakıda İkinci Şopinq Festivalı başladıBu gündən etibarən Bakıda İkinci Şopinq Festivalına başlanılır.
Oxu.Az xəbər verir ki, festival bir çox yeniliklərlə əvvəlki festivaldan fərqlənəcək. Budəfəki festivalda 400-dən artıq ticarət obyektinin iştirakı gözlənilir.
Festivalda mağazaların və xidmət mərkəzlərinin əksəriyyətinin əlavə dəyər vergisinin qaytarılması sisteminə qoşulması ilə turistlər və yerli alıcılar üçün böyük fürsətlər təqdim olunacaq. Belə ki, ilk dəfə olaraq supermarketlər də festivala qoşulmağa qərar veriblər. Bundan əlavə, bir sıra apteklər də festivala qoşulacaq.
Noyabrın 15-dək davam edəcək İkinci Şopinq Festivalında 111 müəssisə tərəfdaş qismində çıxış edəcək. Festivala ümumilikdə 578 müəssisə qatılıb.
İkinci Bakı Şopinq Festivalı xüsusi turist paketləri hazırlayaraq turizm agentliklərinə təklif edəcək. Bu paketlərə aviabilet, transfer, sığorta, oteldə qalma, festival mağazalarına şopinq turların təşkili daxildir. Alıcılar festival boyunca xüsusi hədiyyə kartları qazanacaq, eləcə də xüsusi uduşlu lotereyalar və endirim kuponları əldə edəcəklər. Turistləri və alıcıları həvəsləndirmək üçün ticarət mərkəzlərində interaktiv oyunlar təşkil olunacaq. Festival boyunca Fəvvarələr meydanında “Fan” zonası fəaliyyət göstərəcək.
Budəfəki festivalda 467 müəssisənin əlavə dəyər vergisini qaytarması nəzərdə tutulur. “Baku Shopping Festival – Tax Free” nişanı olan mağazalardan 100 AZN-dən çox alış-veriş edən həm yerli, həm də xarici vətəndaşlar aldıqları məhsulların əlavə dəyər vergisinin (ƏDV) müəyyən qismini geri ala biləcəklər. Həmin məbləğ nağd və bank hesabına/karta köçürmə yolu ilə əldə edilə bilər. Beləliklə, Bakı Şopinq Festivalı zamanı alıcılar bəyəndikləri malları digər dövrlərdən daha sərfəli qiymətlə ala bilərlər. Xatırladaq ki, ƏDV qaytarılması yalnız “Baku Shopping Festival – Tax Free” nişanı olan mağazalarda mümkündür. Nişan olmayan mağazalarda Tax Free sistemi tətbiq olunmur.
Festival çərçivəsində xüsusi mükafatlar təsis ediləcək.
Bir ay müddətində müştərilər dünya brendlərinə məxsus geyim, elektronika, məişət texnikası, mebel, ətriyyat və kosmetika, eləcə də digər məhsulları Bakıda yerləşən 400-dən çox mağazadan xüsusi kampaniya və endirimlərlə əldə edə biləcəklər. Üstəlik, həmin mallara “Tax Free” imkanı təqdim olunacaq. Bundan başqa, festival zamanı interaktiv oyunlar, moda nümayişləri və digər müxtəlif əyləncə xarakterli tədbirlərin təşkili də nəzərdə tutulur.
Məlumat üçün qeyd edək ki, Prezident İlham Əliyevin 2016-cı il 1 sentyabr tarixli “Azərbaycan Respublikasında turizmin inkişafı ilə bağlı əlavə tədbirlər haqqında” Sərəncamına əsasən keçirilən festivalın təşkili Mədəniyyət və Turizm Nazirliyinin nəzdində fəaliyyət göstərən Azərbaycan Konqreslər Bürosuna həvalə edilib. Bakı Şopinq Festivalının təşkil olunması ölkə başçısının 2016-cı il 6 dekabr tarixli Fərmanı ilə təsdiq edilmiş “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”ndə də öz əksini tapıb.
İlk Bakı Şopinq Festivalı bu il aprelin 10–dan mayın 10-dək uğurla keçirilib. Festival cəlbedici təkliflər və geniş miqyaslı təbliğat vasitəsilə ölkəyə gələn turistlərin sayını artırmaq, turizm, mehmanxana xidməti, ticarət, nəqliyyat və digər sahələrin inkişafına təkan vermək məqsədi daşıyır.
A.M.
www.oxu.az
"
"Azərbaycandan Avropaya 29 avroya uçuşAzərbaycan Respublikasının Prezidenti İlham Əliyev və Bolqarıstan Respublikasının Prezidenti  Rumen Radev arasında aparılan danışıqlar çərçivəsində Bakı ilə Sofiya arasında hava əlaqəsinin açılması barədə razılıq əldə edilmişdir.
Uçuşlar 16 yanvar 2018-ci ildən etibarən “Buta Airways” aşağıbüdcəli aviaşirkəti tərəfindən  həyata keçiriləcəkdir. Bolqarıstanın paytaxtı Azərbaycanın aşağıbüdcəli aviaşirkətinin Avropa İttifaqına birbaşa uçuşlar həyata keçirəcəyi ilk şəhər olacaqdır.
Bakı-Sofiya istiqaməti üzrə minimal tarif,  aviaşirkətin digər istiqamətlərində olduğu  kimi, 29 avro (bir tərəfə) təşkil edəcək. Uçuşlar həftədə bir dəfə olmaqla, həftənin ikinci günləri həyata keçiriləcəkdir.
“Azərbaycan Hava Yolları” QSC-nin prezidenti Cahangir Əsgərov dedi: “Sofiya şəhərinə yeni müntəzəm reysin açılması Azərbaycanın mülki aviasiya sahəsində əhəmiyyətli hadisədir. Bakı-Sofiya istiqaməti üzrə aviareys ölkəmizin vətəndaşları üçün yeni məşhur istirahət istiqamətləri açacaqdır. “Buta Airways” aviaşirkəti tərəfindən yerinə yetirilən reyslər Avropa və Bakını turistlər üçün daha açıq məkana çevirəcəkdir. Aşağıbüdcəli milli aviaşirkət marşrut şəbəkəsinin genişləndirilməsi və optimallaşdırılması üzrə işləri davam etdirəcəkdir”. 
Yaxın zamanlarda yeni reyslərin təxsisetmə sisteminə daxil edilməsi üzrə texniki işlər başa çatdırıldıqdan sonra  aviaşirkətin rəsmi saytında aviabiletlərin satışı  həyata keçiriləcəkdir. 
Aşağıbüdcəli aviaşirkət olaraq, baqajın, əl yükünün daşınması, hava gəmisində isti yeməklər, hava limanında qeydiyyat, eləcə də təyyarədə yer seçimi kimi əlavə xidmətləri ödəniş müqabilində  təklif edəcəkdir.
Qeyd edək ki, oktyabrın 29-dan etibarən Buta Airways Bakı-İstanbul və Bakı-Sankt-Peterburq marşrutları  üzrə uçuşlar həyata keçirəcəkdir. 
Bütün yenilikləri və xəbərləri “Buta Airways”in sosial şəbəkələrdəki səhifələrində izləmək mümkündür:
• facebook.com/ButaAirways 
• instagram.com/ButaAirways
• twitter.com/ButaAirways
“Buta Airways” Azərbaycanın ilk aşağıbüdcəli aviaşirkətidir və ""Azərbaycan Hava Yolları"" (AZAL) QSC-nin struktur bölməsidir. 2016-ci ilin dekabrında əsası qoyulmuşdur. Aviaşirkətin donanması  müasir “Embraer” təyyarələrindən ibarətdir. Aviaşirkət Bakıda, Heydər Əliyev Beynəlxalq  Aeroportunda yerləşir.
www.oxu.az
"
"Turistlərin ölkəmizə marağı artır“Azərbaycana gələn turistlərin sayı 25 faiz artıb”.
Oxu.Az xəbər verir ki, bunu mədəniyyət və turizm naziri Əbülfəs Qarayev deyib.
Nazir deyib ki, ötən ilin sentyabr ayı ilə müqayisədə bu il turistlərin sayında 7 faiz artım müşahidə olunur.
Bu ilin 8 ayında Azərbaycana gələn turistlərin nağdsız ödənişləri 790 milyon manatı ötüb.
Leyla Əliyeva
www.oxu.az
"
"Əbülfəs Qarayev: İkinci Şopinq Festivalda sürprizlər olacaq -  FOTO + YENİLƏNİB""Əvvəl insanlar və ticarət obyektləri Bakı Ticarət Festivalına (Baku Shopping Festival) qoşulmağa ehtiyatla yanaşırdı. Ötən il ƏDV qaytaran və festivalda iştirak edən obyektlərin sayı 172 idisə, bu dəfə 467 müəssisə qeydiyyatdan keçib"".
Oxu.Az xəbər verir ki, bunu mədəniyyət və turizm naziri Əbülfəs  Qarayev deyib. O bildirib ki, ƏDV qaytarmayan, amma endirim tətbiq edən partnyorların sayı ilk dəfə 33 idisə, bu dəfə 111-dir.
Nazir deyib ki, festivalda partnyor kimi iştirak edəcək supermarketlərdə endirimlər qida məhsullarına şamil edilməyəcək: ""Burada sırf elektron texnikaları üçün ƏDV qaytarılmalıdır"".
Məlum olub ki, növbəti ildə turistlər üçün xüsusi imtiyaz kartı tətbiq olunacaq: ""Bununla bağlı iş gedir. Məsələ təhlil edildikdən sonra saya görə hazırlıq görüləcək"".























***
12:17
Oktyabrın 15-də Bakıda İkinci Şopinq Festivalı öz işinə başlayacaq.
Oxu.Az xəbər verir ki bunu mədəniyyət və turizm naziri Əbülfəs Qarayev deyib. O bildirib ki, bu festival birincidən fərqlənir: Bu, həm mövsüm, həm də iştirakçıların sayı baxımından fərqlənir.
Festivala 578  ticarət obyekti qoşulacaq. Bu mağazalar və xidmət mərkəzlərinin böyük əksəriyyəti ƏDV qaytarılması sisteminə qoşulmaqla, turistlər və yerli alıcılar üçün böyük fürsətlər təqdim edəcəklər.
Nazir qeyd edib ki, festivalın məqsədi işgüzar dövrdə də ölkəyə turist cəlb etməkdir.
Budəfəki Şopinq Festivalında ƏDV-nin qaytarılması sisteminə 10 bank da qoşulub.
Mədəniyyət və turizm naziri Ə.Qarayev bildirib ki, birinci festivalla müqayisədə ikinci festivalda iştirakçıların sayı üç dəfə artıb.
Leyla Əliyeva
FOTO: Ehtiram Jabi
www.oxu.az
"
"Almaniyanı kəşf edərkən: Bavariyanın inciləri – Bad-Ayblinq və Prin-am-KimzeBavariya təkcə Münhendən ibarət deyil, Almaniyanın ən böyük əyalətinin yeddi inzibati dairəsində onlarca tarixi şəhər yerləşir. Biz onlardan ikisinə - Yuxarı Bavariyadakı Bad-Ayblinqə və Prin-am-Kimzeyə getdik. Onların hər birinin öz unikallığı və görməli yerləri var. Alp regionuna aid bu kurort şəhərləri sağlamlıq və spa turizmi, təbiət qoynunda ailəvi və fəal istirahət imkanları ilə məşhurdur. Belə ki, Bad-Ayblinq ölkənin ən qədim palçıq kurortudur, Prin-am-Kimzedə isə Knayp su müalicəsi metodu geniş tətbiq edilir. Bundan başqa, Prin-am-Kimzedə eyniadlı gölün sahilində Bavariya kralı II Lüdviqin ən qiymətli və dəbdəbəli qəsri yerləşir. Gəlin, bütün bunlar barədə bir-bir danışaq.
Müalicə parkı və qara qızıl
Münhendən Bad-Ayblinqə getmək çətin deyil: qatar sizi buraya 40 dəqiqəyə çatdıracaq. Təxminən 20 min əhalisi olan bu gözəl Alp şəhəri sanki sakit istirahət və qüvvəni bərpa etmək üçün yaranıb. Yaşıllığa qərq olan Bad-Ayblinq qonaqları dəmir yolu stansiyasından başlanan qədim parkdakı kiçik çay sularının şırıltısı və quşların nəğməsi ilə qarşılayır. Kürpark və ya “Müalicə parkı”, həqiqətən də, öz adını doğruldur. Yüz ildən çox əvvəl salınmış bu abad guşədə velosiped sürmək, səs-küylü oyunlar oynamaq qadağandır, çünki istirahət edənlərin dincliyini pozmaq olmaz. Burada 1200-dək ağac bitir, fəvvarəli qəşəng nohur, geniş çəmənlik və rəngbərəng quşlarla dolu volyerlər var. Kiçik çayların üstündən salınmış şəbəkəli körpücüklər və taxta skamyalar parka əlavə gözəllik verir. Lakin parkdakı tematik kollar bizim yadımızda daha çox qaldı. Məsələn, “Sağlamlıq bağı” buraya gələnlərə müalicəvi bitkilərə baxmaq imkanı verir, onlar daha çox dərman bitkisi kimi tanınır. Həqiqətən də, boymadərəni, ballınanəni, sürvəni və ya ərikgülünü, necə deyərlər, təzə-tər görmək maraqlıdır. Bitkilərin müalicəvi xüsusiyyəti haqqında məlumat və illüstrasiyaların yer aldığı izahlı lövhəciklər burada nələrin olduğunu öyrənməyə kömək edər. Kiçik konteynerlərdə yerləşdirilən su və bataqlıq florasına xüsusi guşə ayrılıb. 
Bad-Ayblinq kurortunu məşhurlaşdıran palçıq müalicəsidir. “Qara qızıl” adlandırılan nadir bataqlıq palçığı 160 ildən çoxdur ki, müxtəlif xəstəliklərin müalicəsində uğurla tətbiq edilir. Suda həll olunmuş və qızdırılmış palçıqdan həm vanna qəbulunda, həm də bədənin müxtəlif yerlərinə sürtmək və applikasiya üçün istifadə edilir. Bad-Ayblinqdə palçıq qəbulunun effektivliyi onun kimyəvi tərkibi və fiziki təsiri sayəsində dəqiq elmi biliyə əsaslanır. Palçıq istiliyi yaxşı saxlayır və asta-asta soyuyur, nəticədə vannada pasiyentin bədəninin temperaturu sürətlə qalxır ki, bu da müdafiə reaksiyasını stimullaşdırır və orqanizmin özünübərpasını fəallaşdırır. Bundan başqa, palçıqda orqanizm üçün çox faydalı olan 250-dən çox hormon və mineral var. Müalicə palçığı geniş spektrdə, ilk növbədə, ortopedik və revmotoloji sahələrdə, artrozda, işiasda, podaqrada, revmatizmdə, qan dövranının periferik pozulmalarında, osteoporozda, prostat vəzi və sidik kisəsi xəstəliklərində, ginekoloji xəstəliklərdə və uşaqların müalicəsində istifadə oluna bilər. Onkoloji xəstələrə də məsləhət görülür. Bütövlükdə, palçıq iltihaba qarşı mübarizə aparır, ağrıların azaldılmasına kömək edir, əzələləri fəallaşdırır və maddələr mübadiləsini sürətləndirir. Palçıqdan bir dəfə istifadə edilir və prosedurdan sonra təbiətə qaytarılır. Bad-Ayblinqdə klinikaların, demək olar, çoxunda, o cümlədən Avropanın ən böyük nevroloji klinikasında, onkoloji, bərpa, bir neçə çoxprofilli və digər klinikalarda palçıq müalicəsi tətbiq olunur.
Deyirlər, palçıq vannasında olmaq çox xoşdur, özündə çəkisizlik mühiti effektini hiss edirsən. Mühakimə etməyəcəyik, çünki yoxlamadıq, lakin biz Bad-Ayblinqin digər mühüm görməli yerinə - eyniadlı kompleksinə baş çəkə bildik. Kompleks bu il fəaliyyətə başlamasının 10 illiyini qeyd edib. Burada istifadə edilən su təxminən 2500 metr dərinlikdən gəlir, flüorit və yodla zəngindir. Bad-Ayblinq termal kompleksi hovuz, hamam və saunalı bir neçə zonaya bölünüb ki, bu da gələnlərə müalicəvi suyun faydalı təsirini bütünlüklə yoxlamaq imkanı verir.
Münhenin yaxınlığında (təxminən 60 kilometr) yerləşdiyi üçün Bad-Ayblinq paytaxtdan uzaqlaşmadan təbiətin qoynunda dincəlmək istəyənlər üçün münasib məkandır. Bad-Ayblinqdə qiymətlər, o cümlədən hoteldə qalmaq haqqı Münhendəkindən ucuzdur. Müalicə prosedurları ilə yanaşı, burada ənənəvi Bavariya mətbəxindən zövq almaq, velosiped sürmək, at gəzintisinə çıxmaq, qolf oynamaq, muzeylərə və mədəni tədbirlərə, o cümlədən hər il noyabrda keçirilən beynəlxalq gitara ifaçılığı festivalına getmək olar.
Knayp metodu və ya suyun gücü
Bizim isə Bavariyanın digər kurort regionuna – Prin-am-Kimzeyə getmək vaxtımızdır. Buranın öz müalicə metodu var. Alp ətəyindəki bu mənzərəli kommuna Bavariyadakı ən böyük gölün sahilində yerləşir. Bad-Ayblinqdən 38, Münhendən 87 kilometr məsafədə yerləşən bu gölü böyüklüyünə görə Bavariya dənizi adlandırırlar. 
Prin-am-Kimze klinikalarında tətbiq edilən əsas profilaktika və müalicə sistemi Knayp metodudur. Bu, Yuxarı Bavariyada Knayp metodu üzrə müalicənin aparıldığı yeganə sertifikatlaşdırılmış kurortdur. Burada Knayp klubu fəaliyyət göstərir. Klubun üzvləri bizi səmimi qarşılayaraq, bu effektiv nəzəriyyədən danışdılar, onun praktik tətbiqi yollarını nümayiş etdirdilər. 1821-ci ildə Bavariyanın kiçik bir kəndində doğulmuş Sebastyan Knayp həkimliklə məşğul olmaq barədə heç fikirləşməmişdi də. O, ruhani təhsili almışdı, 26 yaşında ağciyərində vərəm tapılmışdı, o zaman belə bir diaqnoz ölümə bərabər idi. Təsadüfən Knaypın əlinə Almaniyada hidroterapiyanın banisi İohann Xanın (1696-1773) soyuq suyun müalicəvi xüsusiyyətləri haqqında kitabı keçir. Onsuz da heç nə itirmədiyini düşünən Knayp suyun təsirini öz üzərində sınamağa başlayır, müntəzəm olaraq bir neçə saniyə Dunayın buzlu sularına baş vurur, sonra isə sürətlə qaçır. Bu cür praktikanın ilk günlərindəcə Knayp inanılmaz güc və gümrahlıq hiss edir, çox keçmədən həkimlər xəstəliyin ötüb-keçdiyini bildirirlər. 1852-ci ildən başlayaraq, Sebastyan Knayp su müalicəsi metodunu təkmilləşdirməyə başlayır, onu terapiyanın digər vasitələri ilə tamamlayır. Çox tezliklə davamçıları və xeyirxah pasiyentləri meydana çıxır.
Hazırda Knayp metodu dünyanın hər yerində geniş tətbiq edilir. Biz hotellərdəki spa mərkəzlərində kontrast vannaları üçün isti və soyuqsulu kiçik hovuzları dəfələrlə görsək də, xəyalımıza belə gətirməzdik ki, bizim Knayp metodu ilə onun vətəni Bavariyada tanış olmaq şansımız yaranacaq.
Beləliklə, Knayp nəzəriyyəsi beş əsasa söykənir: suya, bitkilərə, təmrinlərə, qidalanmağa və balansa. “Su insan sağlamlığının ən vacib və əlçatan mənbəyidir”, - deyən Knayp su ilə profilaktika və müalicənin 120-dən çox metodunu işləyib-hazırlayıb. Ən universalı ayaq və əl kontrast vannalarıdır. Prin-am-Kimzenin hər yerində - evlərin həyətlərində, müəssisələrdə, parklarda və digər yerlərdə kontrast vannaları üçün içində su olan balaca hovuzlara rast gəlmək olar. Belə bir hovuzu biz hətta meşədə gəzərkən gördük! Əlbəttə ki, bu hovuzlar Knayp klubunun həyətində də var. Klubun üzvləri burada müntəzəm olaraq hidroterapiya keçirlər. Onlar, əsasən, 60-80 yaş arasında kişilər və qadınlardır: özü də hamısı enerjili və bədənləri tarım. Onlar ilin istənilən fəslində, gündə bir neçə dəfə evdə, yaxud küçədə əllərini dirsəyədək soyuq suya salıb, bir neçə dəqiqə saxlayırlar. Ya da eyni şeyi pəncədə edirlər. Bu, immun sisteminin güclü stimulyatorudur və orqanizmi uzun müddət enerjili saxlayır. Lakin effekt üçün Knayp nəzəriyyəsinin bütün əsaslarına əməl etmək lazımdır. Knayp hesab edirdi ki, xəstəliyin qarşısını almaq onu müalicə etməkdən asandır. O, hidroterapiya ilə yanaşı, bitkilərin müalicəvi xüsusiyyətlərindən bəhrələnməyi, daha çox hərəkət etməyi və idmanla məşğul olmağı, qida rasionuna bu və ya digər yerin mövsümlə bağlı meyvə və tərəvəzlərini əlavə etməyi və hər şeydə ölçü hissini saxlamağı tövsiyə edirdi.
Bu müddəalarla razılaşmamaq mümkün deyil, bu gün onlar yazılmış həqiqət kimi səslənir, Knaypın dövründə isə mütərəqqi baxışlar idi. Birdən bizim ağlımıza gəldi ki, Avropa yalnız son 200-300 ildə soyuq sudan müntəzəm istifadə etməyin faydalarını öyrənib, halbuki İslam dini 1700 ildən çoxdur ki, insanlara ilin fəslindən və harada olmasından asılı olmayaraq, gündə beş dəfə ibadətdən əvvəl dəstəmaz almağı - üzü, əlləri və ayaqları yumağı buyurur...
Kişi adası və yarımçıq qalmış saray
Kimze gölü Prin-am-Kimzenin ən görməli yerlərindən biridir. Alp yüksəklikləri ilə əhatə olunan bu göl mavi sularının parıltısı və adalarının gözəlliyi ilə hər kəsi məftun edir. Qarşı-qarşıya yerləşən Frauninsel və Xerreninsel (“qadın” və “kişi”) adaları turistlərin diqqətini xüsusilə çəkir. Təxminən 300 sakini olan “qadın” adasında yaradıcı insanların, o cümlədən rəssamların və sənətkarların kommunası yerləşib. Burada yaşı 1200 ildən çox olan monastır var. Daha böyük olan “kişi” adası Bavariyanın sonuncu kralı II Lüdviq tərəfindən tikdirilmiş Xerrenkimze sarayı ilə məşhurdur. Biz gəmi ilə oraya yol düşdük. 
Göldəki körpünün yanına qədim, 1887-1888-ci illərdə düzəldilmiş parovozla getmək olar. Bu, dünyada indiyədək işləyən yeganə parovozdur. O, Prin-am-Kimze mərkəzi dəmir yolu stansiyasından yola düşərək, sərnişinləri düz bərənin yanına gətirir. Kimze gölündəki gəzinti donanması 160 ildən artıqdır ki, sahil və adalar arasında fəaliyyət göstərir. Donanmaya tarixi taxta gəmilərdən tutmuş, son texnikanın tətbiq olunduğu dəbli və müasir 15-dən çox gəmi daxildir.
Gəmi ilə yarım saat getdikdən sonra siz adaya çatırsınız. Limandan Xerrenkimze kompleksinə gedən yolboyu atların otladığı mənzərəli çəmənlik, meşə-park zonası uzanır. Siz sarayadək piyada və ya II Lüdviqin vaxtında olduğu kimi, atla gedə bilərsiniz.
1864-cü ildə 18 yaşında taxta çıxmış Bavariya kralı II Lüdviq siyasətdən çox tez uzaqlaşıb, vaxtının çoxunu teatr və incəsənətə həsr edib. Onun nümunə götürdüyü şəxs isə özündən təxminən 200 il əvvəl yaşamız Fransa kralı XIV Lüdovik olub. II Lüdviq kumirinə hörmət əlaməti olaraq, fransız krallarının iqamətgahı kimi xidmət göstərmiş Versal sarayı formasında qəsr ucaltmağı qərara alıb. Kral Bavariyada tikinti yeri üçün Kimze gölündəki adanı seçib. Sonda bu kompleks bər-bəzəyi ilə orijinalı ötüb-keçib. Belə ki, saraydakı təmtəraqlı yataq otağı XIX əsrin ən qiymətli otağıdır. Onun interyerindəki nəfis farfor əşyalar Saksoniyanın Maysen şəhərində Avropanın ilk farfor manufakturası tərəfindən hazırlanıb. Bu, şirkətə indiyədək verilmiş ən böyük sifariş olub. Dekorativ tikmələrin isə tayı-bərabəri yoxdur. Sarayın böyük güzgü qalereyası adamı valeh edir. Burada 17 güzgüyə qızıl suyuna çəkilmiş 44 şamdanın və 33 çilçırağın əksi düşür. Möhtəşəm fəvvarələrin və heykəltəraşlıq kompozisiyalarının olduğu saray parkı da Versaldan geri qalmır.
Lakin Xerrenkimze qəsrinin əsas tarixi dəyəri o faktdır ki, qəsrin tikintisi başa çatmayıb. Kralın bədxərcliyi dövlətin xəzinəsini tamamilə boşaldıb. II Lüdviqin qəfil ölümü zamanı sarayın 70 otağından 50-si hələ tikilməmişdi. Bu isə o deməkdir ki, buraya gələnlərin həmin dövrün tikinti texnologiyasını görmək kimi nadir imkanı olur. Çertyojlar və suvanmış divarlardakı iş qeydləri, tavandakı epik şəkillərin rənglənməmiş eskizləri, beton pillələr və kərpic qoyuluşu – bütün bunlar başa çatmış və səliqəyə salınmış dəbdəbəli otaqlardan heç də az maraq doğurmur.
Saray kompleksi ilə yanaşı, Xerreninsel adasında əsası 1125-ci ildə qoyulan, o vaxtdan bəri bir dəfə olsun yenilənməyən Avqustin kişi monastırı da yerləşir. 1948-ci il avqustun 10-dan 24-dək keçmiş monastırın otaqlarında mühüm hadisə baş verib – burada Federal Konstitusiyanın və yeni Almaniya dövlətinin qanunvericiliyinin yaradılması məqsədilə siyasətçilərin iclası keçirilib. Hazırda burada Konstitusiya Muzeyi yerləşir.
Sözardı əvəzinə
Adadan Prin-am-Kimzeyə zəngin təəssüratla qayıtdıqdan sonra biz bu günü Kimze gölü sahilində yerləşən Prienavera termal kompleksinə gəzinti ilə başa vurmaq istədik. Almanlar su prosedurlarını çox sevirlər və bu kompleks də çoxsaylı hovuz və saunaları ilə bunu bir daha əyani şəkildə təsdiqləyir. Kompleksdə adi hovuzla yanaşı, həm də Knayp metodu ilə kontrast ayaq vannaları qəbul etmək üçün hovuzlar var. 
Bavariyalıların qonaqpərvərliyindən zövq alıb, bu nağıllar diyarını tərk edərək, Şimali Reyn-Vestfaliya torpağındakı Münster şəhərinə yola düşürük. Burada əsas nəqliyyat vasitəsi velosipeddir, şəhər kilsəsinin qülləsindən isə orta əsrlərdə olduğu kimi, hər gün carçı şeypur çalır. Bu və bir çox digərləri barədə növbəti reportajlarımızdan birində danışacağıq. Bizi izləyin!
































































































































































































































Emil Eyyubov, AZƏRTAC
Fotolar E.İbrahimindir
www.oxu.az
"
"“Bitcoin” qarşılığında vətəndaşlıq verən ölkə - VİDEOSakit okeanın cənubunda yerləşən ada ölkəsi olan Vanuatu artıq kağız deyil, həm də virtual pul qarşılığında vətəndaşlıq verir. 
Oxu.Az xəbər verir ki, indiyə qədər bu ölkədə vətəndaşlıq almağın dəyəri 200 min dollar təşkil edib. Son qərara görə, 43,64 “Bitcoin” ödəməklə də Vanuatu əməkdaşı olmaq mümkündür.
Qeyd edək ki, ölkənin 277 min sakini var. Vanuatu vətəndaşları 113 ölkəyə vizasız səfər edə bilirlər. Bu dövlətlərin arasında Rusiya, İngiltərə də var. 

L.Ə.
www.oxu.az
"
"Azərbaycandan Türkiyəyə gedən turistlərin sayı bəlli oldu Azərbaycandan Türkiyəyə gedən turistlərin sayı artıb.
Oxu.Az xəbər verir ki, ötən ilin 8 ayı ilə müqayisədə bu ilin eyni dövründə qardaş ölkəyə gedən vətəndaşlarımızın sayında 28% artım olub.
Hesabat dövründə Qərbi Avropa ölkələrindən Türkiyəyə səfər edənlərin sayında azalma baş versə də, ümumilikdə MDB ölkələrindən səfər edən turistlərin sayı artıb.
Türkiyəyə gedən turistlərin sayında artıma görə siyahıya Rusiya liderlik edir. Belə ki, bu ilin 8 ayı ərzində Rusiyadan Türkiyəyə səfər edən turistlərin sayı 9,9 dəfə artıb. Daha sonra siyahıda 2,25 dəfə artımla Belarus, 74%-lə Qazaxıstan, 47%-lə Tacikistan, 28%-lə Azərbaycan və 23%-lə Ukrayna gəlir.
L.Ə.
www.oxu.az
"
"Kenni Beley Qobustanı kəşf edir – VİDEOMilli Turizm Təbliğat bürosunun dəstəyi ilə Azərbaycanın turizm imkanlarını əks etdirən yeni bir video çarx hazırlanıb. 
Oxu.Az verir ki, bürodan Turizm.fins.az-a verilən məlumata görə, Red Bull atleti Kenni Beleyin iştirakı çəkilən video çarxda Qobustan dövlət tarixi-bədii qoruğu və qalçıq vulkanları əks etdirilib. 
Kenni Beley trial üslublu velosipedçidir və səyahətdə olan zaman belə velosiped sürmək üçün yeni yerlərin axtarışındadır. 
Bu dəfə onun hədəfi tarix etibarı ilə zəngin, quruluş etibarı ilə və üzərindəki qaya təsvirləri ilə unikal olan Qobustan dövlət tarixi-bədii qoruğu oldu. 
Layihə “Land of Bull” (“Öküzlər diyarı”) adlanır və 10 oktyabr 2017-ci il tarixində dünya üzrə premyerası baş tutacaq. 
Kenni Beley video çarxda Azərbaycanı tək klassik turizm üçün yox, həm də idman turizmi üçün cazibədar bir ölkə adlandırır və ölkənin bu istiqamətdə imkanlarının geniş olduğunu bildirir.

S.B.
www.oxu.az
"
"Qəbələyə gələn turistlərin sayı açıqlandı Payız fəslinin başlanması və havaların soyuması ilə bəzi bölgələrdə yay turizm mövsümü başa çatıb. Hazırda Qəbələ rayonunda soyuq və yağışlı günlər olmasına baxmayaraq, yerli və xarici turistlərin bu bölgəyə axını davam edir.
Oxu.Az xəbər verir ki, bu barədə Qəbələ Turizm İnformasiya Mərkəzinin rəhbəri Anar Məhərrəmov fins.az-a açıqlama verib. O bildirib ki, Qəbələdə son illər qurulan müasir turizm infrastrukturu ilin bütün fəsillərində turistlərə yüksək səviyyədə xidmət göstərmək üçün əlverişlidir.
Onun sözlərinə görə, isti yay günlərinin başa çatmasına baxmayaraq, istirahət etmək üçün Qəbələyə üz tutan yerli və xarici turistlərin sayında azalma müşahidə edilmir. Belə ki, Qəbələyə iyunda 19 min 245, iyulda 45 min 463, avqustda 39 min 191, sentyabrda 37 min 637 turist gəlib. İlin əvvəlindən bəri isə Qəbələ 218 min 118 turist qəbul edib. Bunun 89 min 217 nəfəri yerli, 128 min 901 nəfəri əcnəbi turistlərdir. Ümumilikdə, ilin sonunadək Qəbələyə 260 mindən çox turistin gələcəyi gözlənilir. Turistlərin əksəriyyəti Rusiya, Türkiyə, Böyük Britaniya, İraq, Ukrayna, Latviya, İran, Birləşmiş Ərəb Əmirliyi, Gürcüstan, Səudiyyə Ərəbistanı, Qətər, İsrail, Pakistan və Misirdəndir.
Qeyd edək ki, rayonda irili-xırdalı 100-ə yaxın turizm-istirahət obyekti fəaliyyət göstərir. Həmin obyektlərdən 20-si beş, dörd və üçulduzlu hotellər, müasir istirahət mərkəzləridir. Bu turizm obyektlərində gün ərzində 3500 qonağı qarşılamaq, onlara yüksək səviyyədə xidmət göstərmək mümkündür.
Rayonda turizmin inkişaf dinamikasına nəzər salsaq, görərik ki, Qəbələyə turist axını hər il yüksələn templə davam edir. Məsələn, 2008-ci ildə Qəbələyə 14 min 630 turist gəldiyi halda, 2013-cü ildə bu rəqəm 45 mini keçib. 2016-cı ildə isə rayona gələn turistlərin sayı 99 min 700 nəfər olub, bunun da 32 min 600-ü xarici turistlərdir.
L.Ə.
www.oxu.az 
"
"Azərbaycandan Gürcüstana gedənlərin sayı rekord qırdı Gürcüstana səfər edən əcnəbilərin sayına görə Azərbaycan vətəndaşları birinci yeri qorumaqdadır.
Oxu.Az APA-ya istinadən xəbər verir ki, 2017-ci ilin yanvar-sentyabr ayları ərzində qonşu ölkəyə Azərbaycandan səfər edənlərin sayı 1 mln. 299,789 min nəfər təşkil edib. Bu isə ötən ilin analoji göstəricisindən 11% çoxdur.
Gürcüstan Milli Turizm Administrasiyasının rəhbəri Giorgi Çoqovadze bugünkü mətbuat konfransında bildirib ki, cari ilin ilk 9 ayı ərzində Gürcüstana səfər edən əcnəbilərin ümumi sayı 5 mln. 822,835 min nəfər təşkil edib ki, bu da 2016-cı ilin eyni dövrü ilə müqayisədə 19,2% çoxdur.
Qonşu ölkəyə ən çox səfər edən xarici ziyarətçilər arasında ilk üçlükdə Azərbaycanla yanaşı, Ermənistan (1 mln. 247,708 min nəfər) və Rusiya vətəndaşları (1 mln. 112,793 min nəfər) yer alıb.
2017-ci ilin yanvar-avqust aylarında Gürcüstanın xarici turizmdən əldə etdiyi gəlir 29,1% artaraq, 1 mlrd. 859,6 mln. dollar təşkil edib.
L.Ə.
www.oxu.az
"
"Azərbaycanda turistlərin və qonaqların işini asanlaşdıracaq yeni layihə - FOTOAzərbaycanda turistlərin və qonaqların işini asanlaşdıracaq yeni layihə hazırlanıb.
Azlocation.az - tam yeni və olduqca dinamik layihədir.
Bu layihənin yaradılmasında məqsəd turist və qonaqların işini asanlaşdırmaq, eyni zamanda, Azərbaycanda yerləşən turizm və iaşə obyektləri üçün işin elektronlaşdırılmasıdır.
Saytda bir çox seqment əhatə olunub, bu isə yerli və xarici auditoriya üçün tam rahatlıq təmin edir. Layihə turizm sahəsinin inkişafı və genişləndirilməsi üçün nəzərdə tutulub.
 Azərbaycanı tanıtmaq məqsədi daşıyan bu layihə bir toxunuşla bütün axtardığınız ticarət, iaşə və turizm obyektlərini qarşınıza gətirir.
Tərəfdaş olmaq istəyən şirkətlər bununla göstərdikləri xidmətləri daha çox tanıtmaq imkanı qazanmış olurlar.
Təbii ki, reklam olunan şirkət daha çox qazanc əldə edə biləcək. Reklam nə qədər keyfiyyətli olursa, həmin obyekt barədə daha çox danışılır. Reklam sayəsində gəlir çoxalır. Bundan əlavə, məhz tanınmış olmaq bazarda rəqiblərdən seçilməyə imkan yaradır.  
Azlocation.az, tərəfdaşlarına saytdan əlavə, şirkət məlumatlarını məlumat kitabçasının səhifələrində yerləşdirməyi təklif edir.  Məlumat kitabçası işgüzar görüşlərdə, tədbirlərdə, ictimai nəqliyyatda, sərgilərdə paylanılacaq . Öz növbəsində, bu, şirkətin tanınmasına kömək göstərir və bizim tərəfdaşlarımızın üstünlüyünu təmin edir. Şirkətin xəritəsi müştərilərə onları daha çevik tapmaqda yardımçı olur.
Bundan əlavə, saytın ""Xəbərlər"" bölümündə mütəmadi olaraq, şirkətlər və onların uğurları ilə bağlı məlumatlar təqdim olunacaq.
Qeyd edək ki, azlocation.az-da məlumatların yüklənməsi yüksək sürətlə həyata keçirilir. Lazım olan məlumatı əldə etmək üçün istifadəçini gözləməyə vadar etməyəcəyik.
 Azlocation.az tərəfdaşlarını əmin edir ki, bu layihə istifadəçilərin suallarına dərhal cavab tapmağa, onların işini asanlaşdırmağa tam təminat verir.
Gəlin, birlikdə, tanınaq, tanıdaq!
Azlocation.az - bir toxunuşla istəyinizi reallaşdırırıq!
play.google.com/store/apps/details?id=com.hexobit.azlocation&hl=ru
























www.oxu.az
"
"Şamaxı - yenidənqurma işlərinin təntənəsiSon illərdə Şamaxı rayonunda aparılan abadlıq, tikinti və yenidənqurma işləri geniş vüsət alıb. Həyata keçirilən layihələr rayonun sosial – iqtisadi göstəricilərinin və əhalinin rifahının yüksəlməsi ilə nəticələnib. Rayon ərazisində sosial infrastruktur obyektlər tikilib, yeni istehsal müəssisələri yaradaılıb, yenidənqurma və abadlıq işləri görülüb, əhalinin istirahəti üçün hər cür şərait yaradılıb, yaşıllıq zolağı genişləndirilib.
Rayonda turizm yüksək templə inkişaf edir 
Şamaxı rayonu relyefinə və təbiətinə görə Azərbaycanın turizm potensialı yüksək olan bölgələrindəndir. Əsrarəngiz təbiəti, gözəl florası və faunası, yüksək mətbəx mədəniyyətinə malik olan bu diyar qədim tarix və mədəniyyət abidələri, sənətkarlıq nümunələri, görkəmli şəxsiyyətləri ilə də məşhurdur.
Şamaxı torpaqlarının təbii şəraiti lap qədimdən insanları cəlb etmişdir. Bu rayonun özünəməxsus təbiəti, mülayim iqlimi, mineral bulaqları ona xüsusi gözəllik bəxş edir. Burada havalar nə çox şaxtalı, nə də çox qızmar olur. Uca dağlar qoynundakı palıd, fıstıq və vələs meşələri, göz oxşayan yaşıl çəmənliklər və kol bitkiləri yazdan payıza qədər burada ecazkar bir mənzərə yaradır. Şamaxı rayonun ərazisində 50-dən çox dərman bitkisi yetişir.

Meşələrin ən zəngin təbiəti burada heyvanların və quşların yaşaması üçün çox əlverişlidir. Şamaxının heyvanat aləmində cüyürlər, qabanlar, ayılar və çöl pişikləri üstünlük təşkil edir. Dağlıq ərazidə yayda azacıq isti, qışda isə mülayim iqlim şərati müşahidə olunur. Burada ildə 40-80 gün qar yağır. Qarın orta qalınlığı 30-50 sm-dir.
Şamaxıda yay və qış turizmi, həmçinin kənd yaşıl turizmi daha çox inkişaf edib. Son vaxtlar atçılıq turizminə də diqqət artırılıb. Bu diyar yayda, qışda da turizm həvəskarlarını və istirahət edənləri cəlb edir.
Mərkəzdən 12 km şimal – şərqdə, dəniz səviyyəsindən 1400 metr yüksəklikdə yerləşən Pirqulu qış turizmi üçün ideal potensiala malikdir. Xizəkçilik üçün keyfiyyətli sayılan qar oktyabr ayının sonlarından yağmağa başlayır və aprelə qədər qalır. Bu da turizm və idmanın qış növləri üçün əlverişlidir. Mükəmməl təmiz və quru havası var.
Şamaxı bənzərsiz bulaqları ilə də məşhurdur. Turistlər Əngixaran bulağından uzun müddət ayrılmır, heyranlıqlarını gizlədə bilmirlər. Elə Naxaraxana zonasındakı Avaxıl, Çuxuryurd kəndlərindəki bulaqlar da onlardan geri qalan deyil. Bu bulaqların suyu müalicə baxımından da çox əhəmiyyətlidir. Maraqlı yerlərə atla gəzintilər turistlərin ürəyincə olur. İstirahət və bayram günlərində ölkəmizin paytaxtından və ayrı-ayrı rayonlardan gələnlər Şamaxının turizm həyatını daha da canlandırırlar.

Şamaxı Safari Parkı
Qeyd etmək yerinə düşər ki, rayonun milli mətbəxi də qonaqların marağına səbəb olur. Şamaxı-Pirqulu, Şamaxı-Şərədil, Şamaxı-Kələxana turist marşrutları ilə rayonun füsunkar təbiəti, tarixi-memarlıq abidələri ilə tanış olmaq, hazırda əsaslı təmir-tikinti işləri görülən Astrofizika Rəsədxanasında teleskopla ulduzlar aləmini seyr etmək hər bir turist üçün çox maraqlıdır. XVIII-XIX əsrlərə aid olan yeddi günbəz abidələri, Pir-Mərdəkan xanəgahı, Göylər kəndindəki XII əsr kurqanları, VIII-XV əsrlərə aid Gülüstan qalası və ən nəhayət, XII-XV əsrlərə aid Qaleyi-Bəyqurd qalası (Buğurd qalası da deyilir) qonaqların yaddaşında unudulmaz səhifələrə çevrilir. Şamaxıya İrandan, Türkiyədən, Almaniyadan, Rusiyadan və s. ölkədən turistlər gəlir. Şamaxının ölkə paytaxtına yaxın olması da həm yerli, həm də xarici turistlər üçün çox əlverişlidir.
Tikinti-quruculuq tədbirləri həyata keçirilərkən Şamaxının qədimliyinin, milli memarlıq üslubunun qorunmasına ciddi fikir verilir. Elə buna görə də müasir və qədim Şamaxıya turistlərin marağı getdikcə artır. 2013-cü ilin may ayında 743-cü ilin yadigarı Şamaxı Cümə Məscidinin və Şamaxı Astrofizika Rəsədxanasının yenidənqurmadan sonra istifadəyə verilməsi, Şamaxı-Avaxıl yolunun yenidən qurulması Şamaxıya daha da çox turist axınına səbəb olmuşdur.
Şamaxı rayonu beynəlxalq və ölkə standartlarına cavab verən turist xidmət göstəricilərinə, yerli və xarici qonaqlar qəbul etmək imkanına malikdir.
Təsadüfi deyil ki, son illər rayona gələn turistlərin sayı sürətlə artır. Belə ki, bu göstərici 2011-ci ildə 70150 nəfər, onlardan 3650 nəfər xarici turist, 2012-ci ildə 71100 nəfər, onlardan 5500 nəfəri xarici turist, 2013-cü ildə isə 81000 nəfər, onlardan 9700 nəfəri xarici turistlərdir.
Bu gün rayonda 900 yerləşmə yeri olan 25 turist obyekti və 5 turist marşrutu mövcuddur.
Şamaxı rayonu üzrə turist marşrutları:
1. Şamaxı – Pirqulu – Dəmirçi kəndi
2. Şamaxı – Gülüstan qalası
3. Şamaxı – Kələxana kəndi
4. Şamaxı – Göylər kəndi
5. Şamaxı – Qaleyi Bəyqurd qalası
Azərbaycanın üzümçülük şöhrəti bərpa olunacaq
Azərbaycanda aparılan məqsədyönlü uğurlu siyasət nəticəsində iqtisadiyyatın formalaşdırılması ölkədə işgüzar fəallığın yüksəldilməsinə, qeyri-neft sektorunun sürətli inkişafına, yoxsulluğun azaldılmasına əlverişli şərait yaradıb, əhalinin etibarlı sosial müdafiəsini, maddi-rifah halının əhəmiyyətli dərəcədə yaxşılaşdırılmasını təmin edib. Prezident İlham Əliyevin hazırda intensiv metodlara əsaslanan aqrar sektorun yaradılmasına yönələn siyasəti, həyata keçirilən dövlət dəstəyi tədbirləri uğurlu nəticəsini verir. Bu, kənd təsərrüfatı məhsullarının istehsalının və ixracının artmasına, özünütəminetmə səviyyəsinin yüksəlməsinə səbəb olur. Üzümçülüklə bağlı həyata keçirilən tədbirlər də bunun əyani təsdiqidir.

Şamaxı rayonunda əhalinin əksər hissəsi bitkiçilik və heyvandarlıqla məşğul olur. Bitkiçilikdə taxıl, kartof, tərəvəz, bostan, üzüm və meyvə məhsulları istehsalı üstünlük təşkil edir. Rayon üzümlükləri isə vaxtilə böyük şöhrət qazanıb. Belə ki, ötən əsrin 70-80-ci illərində Şamaxı Azərbaycanın ən böyük üzümçülük rayonlarından birinə çevrilib. Sonradan Sovet İttifaqının dağılması, 1990-cı illərin əvvəllərində ölkədə yaşanan gərginlik, baxımsızlıq iqtisadiyyatın digər sahələri kimi, üzümçülüyü də demək olar ki, sıradan çıxarıb. Hazırda bu gəlirli sahənin bərpası və yenidən inkişaf etdirilməsi xüsusi diqqət mərkəzindədir. Bu baxımdan Prezident İlham Əliyevin tapşırığı ilə hazırlanan və qəbul edilən “2012-2020-ci illərdə Azərbaycan Respublikasında üzümçülüyün inkişafına dair Dövlət Proqramı” bu sahənin yenidən dirçəldilməsində mühüm rol oynayır. Bu dövlət proqramı üzümçülüklə məşğul olan sahibkarların fəaliyyətini də gücləndirib, yeni üzümçülük təsərrüfatlarının yaradılmasına müsbət təsir göstərib. Təsadüfi deyil ki, Şamaxıda da son illər təsərrüfatın bu gəlirli sahəsi sürətlə inkişaf edir. Artıq üzüm bağlarının sahəsi 1650 hektara çatdırılıb ki, bunun da 1550 hektarı məhsul verir. Mütəxəssislər cari mövsümdə rayonda 14 min tondan çox üzüm istehsal olunacağını proqnozlaşdırırlar.
“Az-Granata” MMC Şamaxı rayonunda üzümçülüyün inkişafı istiqamətində xeyli iş görüb. Təkcə 2016-cı ildə “Az-Granata”nın üzüm bağlarından 3 min ton məhsul tədarük edilib.

Prezident İlham Əliyev Şamaxıda “Az-Granata” MMC-yə məxsus üzüm bağları ilə tanış olub
Şamaxı üzüm bağları 2009-cu ildə 25 hektar sahədə salınmağa başlanıb. Hazırda üzüm bağı 375 hektardır. Onun 309 hektarı texniki üzüm növləri, 66 hektarı isə süfrə üzümü bağıdır. Ərazinin dəniz səviyyəsindən yüksəklikdə yerləşməsi, illik yağıntıların miqdarı, temperatur göstəriciləri və bu yerlərdən götürülən torpaq nümunələrinin laboratoriyalarda aparılan analizləri Şamaxıda yüksək keyfiyyətli nadir üzüm növlərinin yetişdirilməsinin mümkünlüyünə əsas verir. Bu göstəricilərə əsasən, ərazidə əkilən üzüm növləri və onların kök sistemləri seçilib. Seçilən növlər üzrə ölkəmizə yüksək keyfiyyətli üzüm tingləri gətirilib və onlar mövcud normativlər əsasında lazımi aqrotexniki tədbirlərin həyata keçirilməsi yolu ilə əkilib. Üzüm bağlarında əkin və becərmə işləri aparmaq üçün xüsusi texnika da alınıb. Bütün bu amillər ixrac qabiliyyətli yüksək keyfiyyətli məhsul istehsalına təminat verir.
Üzüm tingləri Fransa, Türkiyə və Gürcüstandan gətirilən ən yaxşı növlərdən ibarətdir. Texniki növlərdən “Şardane”, “Cabarne”, “Cabarne Frans”, süfrə növlərindən “Prima”, “Cardinal”, “Sultaniye”, “Alfonz Lavalle”, “Danuta” və s. kimi növləri misal göstərmək olar. 2016-2017-ci məhsul ilində “Superrior Seedeless”, “Crimson Seedles”, “Red Globe” kimi yeni növlər gətirilərək cavan bağlar salınıb. Kişmiş və əla şərab üzümü olan “Mədrəsə” kimi yerli növlər də bağda yetişdirilərək məhsul istehsalı ildən-ilə artırılır. Cari ildə texniki üzümün hektar üzrə məhsuldarlığı 7-8 ton, süfrə üzümünün məhsuldarlığı isə 15 ton olub. Növbəti ilə hədəf texniki üzümdə 10-11 ton, süfrə üzümündə isə 17-18 tondur. 2015-ci ildə süfrə üzümü bağında ən müasir suvarma sistemi qurulub. Texniki üzüm isə dəmyə şəraitində yetişdirilir. Hazırda “Az-Granata” MMC-nin üzüm bağlarında 250 nəfər işlə təmin edilib ki, onlardan 200 nəfəri qadındır.
Təsərrüfatda istehsal edilən üzüm sortları Bakı şəhərində fəaliyyət göstərən “Meyvəli” ticarət mərkəzində və 8-ci Kilometr bazarında topdansatış qaydada satılır. Texniki sortlar isə “Az-Granata” MMC-nin nəzdində fəaliyyət göstərən şərab emalı zavoduna təhvil verilir. Ümumilikdə, 2012-2020-ci illəri əhatə edən üzümçülüyün inkişafı ilə bağlı dövlət proqramının icrası nəticəsində bölgələrdə həm sahibkarlıq inkişaf edəcək, həm də Azərbaycanın üzümçülük şöhrəti bərpa olunacaq.
Rayonda içməli su təchizatı və kanalizasiya xidmətlərində yenidənqurma
2010-cu ildə Şamaxıda Azərbaycan Hökuməti və Dünya Bankının birgə maliyyələşdirdiyi “Milli su təchizatı və kanalizasiya xidmətləri” layihəsinin icrasına başlanılıb. Bu layihə 2035-ci ilə perspektiv inkişaf nəzərə alınmaqla Şamaxı şəhərində 41 min nəfərin içməli su təchizatı və kanalizasiya xidmətlərindən istifadəsinin yaxşılaşdırılmasına hesablanıb. Birinci mərhələdə Şamaxı şəhərini keyfiyyətli və dayanıqlı su ilə təmin etmək üçün Pirsaatçayın məcrasında məhsuldarlığı saniyədə 120 litr olan drenaj tipli suqəbuledici qurğu, xlorlaşdırma binası, həcmi min kubmetr olan iki su anbarı, bir su nasos stansiyası tikilib. 
Şəhərdə yaranan tullantı sularının toplanıb təmizləyici qurğuya ötürülməsi üçün kanalizasiya nasos stansiyası inşa edilib, 11 kilometr uzunluğunda kanalizasiya kollektoru tikilib. Layihənin sonuncu mərhələsində isə məhsuldarlığı sutkada 10 min kubmetr olan bioloji tipli tullantı sutəmizləyici qurğu inşa edilərək istismara verilib.

Prezident İlham Əliyev Şamaxı şəhərinə içməli suyun verilməsini bildirən düyməni basıb
Qurğunun inşası və bütövlükdə layihə Şamaxı şəhərində əhalinin artımı, sənayenin və turizmin inkişafı perspektivi nəzərə alınmaqla həyata keçirilib. Bundan başqa, layihə çərçivəsində Şamaxı Su-Kanal İdarəsi üçün yeni inzibati bina da inşa edilib. İkimərtəbəli binada işçilərin fəaliyyəti və müştərilərin qəbulu üçün yüksək şərait yaradılıb. Ərazidə abadlıq və yaşıllaşdırma işləri aparılıb. Perspektivdə Şamaxı şəhərinin böyüməsi, turizmin inkişafı nəzərə alınaraq şəhərin sabit və etibarlı su təchizatının aparılması üçün alternativ su mənbəyinin yaradılması da nəzərə alınıb. Bu məqsədlə artıq Ağsuçayın məcrasında suqəbuledici qurğunun, nasos stansiyasının və buradan Şamaxı şəhərinə qədər 22 kilometr uzunluğunda magistral kəmərin inşasına başlanılıb. Yeni mənbədən magistral kəmər boyunca yerləşən kəndlərə suyun verilməsi də nəzərdə tutulur.Bu layihə çərçivəsində Şamaxı şəhəri ilə yanaşı, Qəbələ, Sabirabad və Saatlı şəhərlərinin içməli su təchizatı və kanalizasiya sistemlərinin yenidən qurulması da nəzərdə tutulub. Sabirabad və Saatlı şəhərlərində su təchizatı sistemlərinin tikintisi başa çatıb, bu şəhərlərə magistral su kəmərindən suyun verilməsi təmin edilib. Qəbələ şəhərində su mənbəyində işlər tam yekunlaşıb, içməli su və kanalizasiya şəbəkələrinin, həmçinin tullantı sutəmizləyici qurğunun inşası davam etdirilir. Ümumilikdə, Regionların sosial-iqtisadi inkişafı Dövlət proqramlarına uyğun olaraq 45 şəhər və rayon mərkəzində içməli su təchizatı və kanalizasiya layihələri icra olunur. İndiyədək bu şəhərlərin 21-də su və kanalizasiya şəbəkələrinin, 8-də isə su şəbəkəsinin inşası yekunlaşıb.
Əsas diqqət regionlarda kənd və qəsəbələri birləşdirən yollarının bərpasına yönəldilib

Regionların sosial-iqtisadi inkişafı Dövlət proqramlarına uyğun olaraq son illərdə yol infrastrukturunun müasirləşdirilməsi istiqamətində məqsədyönlü tədbirlər həyata keçirilir. Belə layihələrdən biri də Şamaxı rayonunda həyata keçirilib.Uzunluğu 8 kilometr olan Pirqulu-Dəmirçi avtomobil yolu istifadəyə verilib. Bu yol uzun müddət təmir olunmadığı, həmçinin burada yola asfalt qatı vurulmadığı üçün hərəkət hissəsi sıradan çıxmış vəziyyətdə idi. Bu isə avtonəqliyyat vasitələrinin xüsusən payız-qış mövsümündə hərəkətində problemlər yaradırdı. Şamaxı rayonunda dağlıq ərazidə yerləşən bu avtomobil yolunun tikintisi 1,6 min nəfər əhalinin yaşadığı 5 kəndi birləşdirərək yük və sərnişin daşınmasını xeyli yaxşılaşdıracaq. 
Regionların sosial-iqtisadi inkişafı Dövlət Proqramına uyğun olaraq, ölkəmizin 2 magistral avtomobil yolu - M-2 Bakı-Ələt-Qazax-Gürcüstan ilə dövlət sərhədi və M-4 Bakı-Şamaxı-Yevlax avtomobil yolları arasında yeni bir bağlantı yaratmaq, respublikadakı turizm potensialından daha uğurlu istifadə etmək məqsədilə 2011-ci ildə 35,8 min nəfər əhalinin yaşadığı 18 yaşayış məntəqəsini birləşdirən Şamaxı-Çöl Göylər-Padar avtomobil yolunun tikintisinə başlanılıb. Bu avtomobil yolunun tikintisi Aran iqtisadi rayonu ilə Dağlıq Şirvan iqtisadi rayonu arasında 53 kilometr uzunluğunda yeni avtomobil yolu əlaqəsi yaradacaq. Bu da indi istifadə edilən hərəkət marşrutları ilə müqayisədə orta hesabla 120-180 kilometr az məsafə qət etməyə, yanacağa və vaxta qənaət etməyə imkan verəcək.
Şamaxı-Çöl Göylər-Padar avtomobil yolunun tikintisi zamanı rayonun Adnalı və Çarhan kəndlərinə giriş yollarında təmir işləri aparılıb. Adnalı kəndinin dörd kilometrlik giriş yolu 4-cü texniki dərəcəyə uyğun inşa olunub. Çarhan kəndinin eyni texniki dərəcəyə uyğun inşa edilən giriş yolunun uzunluğu isə 3,2 kilometrdir. Adnalı və Çarhan kəndlərinə giriş yollarının təmiri 4,2 min nəfər əhalinin yaşadığı 2 kəndi birləşdirərək yük və sərnişin daşınmasını xeyli yaxşılaşdırmağa imkan verəcək.
Bundan başqa uzunluğu 11 kilometr olan Göylər-Quşçu avtomobil yolunun tikintisi başa çatdırılıb. Hərəkət hissəsinin eni 6 metr olan bu yolun tikilməsi 14 min nəfər əhalinin yaşadığı 4 kəndi birləşdirərək yük və sərnişin daşınmasını xeyli yaxşılaşdırmağa imkan verəcək.
E.Ə.
www.oxu.az
"
"Bakının brendi yaradılır“Azərbaycanla yanaşı, Bakının özünün də turizm brendi olmalıdır. Hazırda biz Bakının brendinqi ilə məşğuluq. Bundan əlavə, Bakının marketinq strategiyası üzrə işlər görülür. Xüsusən Bakıda biznes strukturları ilə əlaqələr daha da genişləndirilir. Onların turistlər üçün daha cəlbedici olması məqsədilə müxtəlif tədbirlər görülür”.
Oxu.Az xəbər verir ki, bu barədə Milli.Az-a açıqlamasında Milli Turizm Təbliğatı Bürosunun mətbuat katibi Kənan Quluzadə bildirib. 
Onun sözlərinə görə, hazırda turizm sektorunda bir neçə istiqamət üzrə marketinq, bazarların öyrənilməsi işi aparılır: ""Məsələn, tutaq ki, biz Rusiya bazarı deyirik. Amma Rusiya bazarı özlüyündə çox fərqlidir. Məsələn, məlum olub ki, Sankt-Peterburqdan gələn turistlərin tələbatı bir, Moskvadan gələnlərinki başqa, Vladivostokdan gələnlərinki tam fərqlidir. Yəni burada seqmentasiya aparılmalıdır. Hazırda bir neçə istiqamətdə, o cümlədən Asiya regionu üzrə, xüsusən Çin, Malayziya və ən böyük müsəlman dövləti olan İndoneziya istiqamətində iş aparırıq. Bundan əlavə, İsraildən gələn turistlərin sayının artırılması üçün işlər görülür"".
K.Quluzadə qeyd edib ki, Azərbaycan turizminin təbliğ edilməsi məqsədilə bir neçə istiqamətdə iş aparılır: ""Məsələn, Bizim Baltikyanı ölkələrlə, həmçinin Polşa ilə çox sıx əlaqələrimiz var. Biz tərəfdaş olaraq qarşılıqlı şəkildə bir-birimizin turizm potensialı barədə materiallar yayırıq.
Ümumiyyətlə, təbliğatın bir neçə yolu var. Bu, ilk növbədə media vasitəsilə edilir. Bizim vasitəmizlə artıq bütün dünyada məşhur olan ""Forbes"" jurnalı, ""Reuters"" agentliyi və s. digər nüfuzlu KİV-lər Azərbaycan turizmi haqqında yazılar yazır, reportajlar hazırlayırlar. Bundan əlavə, büronun artıq MDB məkanında, Türkiyədə, Avropada, ABŞ-da tərəfdaşları var.
Digər istiqamət rəqəmsal marketinq işidir. Biz azerbaijan.travel saytını tam yeni konsepsiyada qurmuşuq. Bu saytın artıq onminlərlə izləyicisi var. Hələlik sayt ingilis və rus dillərindədir, amma gələcəkdə, yəqin ki, prioritet seçdiyimiz istiqamətlətlərə görə digər dillərdə də olacaq”.
E.Ə.
www.oxu.az
"
"İndi hostel açmaq daha sərfəlidir – VİDEOBu xəbərimiz hostellər ilə bağlıdır. Hostel - qiyməti otellərdən xeyli ucuz olan və turistlərin qısamüddətli gecələmələri üçün nəzərdə tutulan turizm obyektidir. Otel qiymətlərinin baha olduğu ölkəmizdə əslində hostel biznesi olduqca cəlbedici görünür. Üstəlik, bunun üçün böyük məbləğli investisiyalara da ehtiyac yoxdur. Ancaq hostellər ilə bağlı müəyyən standartlar da var.
Oxu.Az xezerxeber.az-a istinadən bildirir ki, şəhərin mərkəzində obyekti, çoxotaqlı mənzili və ya həyət evi olanlar üçün pul qazanmaq şansı yaranıb.
Əvvəllər hostel açmaq üçün lisenziya tələb olunurdu. Turizm təsərrüfatında ciddi dəyişikliklərin edilməsiylə indi heç bir icazəyə ehtiyac yoxdur.
Azərbaycan Turizm Assosiasiyasının sədrinin müşaviri Müzəffər Ağakərimovun sözlərinə görə, lisenziyanın ləğv edilməsi hostel standartının yaradılması zərurətini ortaya çıxarıb. Hazırda belə bir standart olmadığından şərtlər dünya ölkələrinin praktikasına uyğun götürülür. Bütün dünyada olduğu kimi, Azərbaycanda da hostellərdə gecələmə qiyməti otellərdən xeyli aşağıdır. Bakı və regionlarda qiymətlər adambaşına 10 manatdan başlayır. Xidmətlərin növündən və keyfiyyətindən asılı olaraq, qiymət 25 manatadək arta bilər. Hosteldə ən azı 2 işçinin olması vacib şərtlərdəndir. 3 otaqdan çox hostellərə maraq daha böyükdür.
Müzəffər Ağakərimovun sözlərinə görə, ölkədə hostellərin sayının artmasına çoxdan ehtiyac var idi. Sahibkarların bu sahəyə marağı bazarda rəqabət yaradacaq.
Qeyd edək ki, Azərbaycanda hostel açmaq istəyənlər vergini adi qaydada ödəyirlər. Sadələşdirilmiş vergi ödəyicisi Bakıda ümumi dövriyyənin 4%-ini, bölgələrdə isə 2 faizini ödəyir.

www.oxu.az
"
"Xəzərdə kruiz təşkil ediləcəkRusiya Federasiyası və Azərbaycan Respublikası Xəzər dənizində turist kruizləri təşkil etmək niyyətindədir. 
Oxu.Az Moderator.az-a istinadən xəbər verir ki, bu barədə Stavropolda Səkkizinci Rusiya – Azərbaycan ""İnvestisiyalar, innovasiyalar, turizm” regionlararası forumda RF İqtisadi inkişaf naziri Maksim Oreşkin məlumat verib. 
Onun sözlərinə görə, kruizlərin təşkili üzrə dövlət və özəl sektorun əməkdaşlığı mexanizmlərindən istifadə etməklə, razılaşma əldə edilib. Bu, MDB-nin ümumi turist məkanının yaradılması çərçivəsində həyata keçirilən çoxsaylı layihələrdən biridir.
Oreşkin yığıncaq iştirakçılarına ""Biz Azərbaycanın Rusiyanın neçə bölgəsi ilə əlaqə saxladığını hesablamışıq. Məlum oldu ki, 78-i ilə, yəni ölkənin bütün ərazisi ilə. Bizim ölkələrdə iqtisadi dinamika istiqamətini dəyişir. Bu, hər iki ölkənin iqtisadiyyatının  neftin qiymətinin düşməsinə uyğunlaşması ilə əlaqədardır. Və burada birgə hərəkət etmək vacibdir”, - deyib.
Nazir əlavə edib ki, hal-hazırda 650 birgə kompaniya işləyir, o cümlədən neft və qaz çıxarılması sahəsində. Rusiya eksport mərkəzi şirkətlər qrupunun başçısı Pyotr Fradkovun sözlərinə görə, Rusiyanın mal ixrac etdiyi ölkələr arasında Azərbaycan doqquzuncu yeri tutur. 
Fradkov deyib ki, Rusiyadan Azərbaycana ixracın məbləği 1 milyard dollara yaxın olub. Bu, yüksək səviyyədir və onun gələcək inkişafını dəstəkləmək və stimullaşdırmaq lazımdır.
Rusiya Federasiyasının Azərbaycana investisiyası 3 milyard dolları keçib, əks tərəfin investisiyası isə hələlik üç dəfə azdır. Rusiya və Azərbaycan arasında mal dövriyyəsi bu ilin yeddi ayı ərzində 1,1 milyard dollar təşkil edib. Qeyd etmək lazımdır ki, əməkdaşlıq yalnız federal səviyyədə deyil, həm də regional səviyyədə fəal inkişaf edir. Təxminən Rusiya regionlarının yarısında azərbaycanlı tərəfdaşları ilə ticarət-iqtisadi, elmi-texniki, və mədəni əməkdaşlıq haqqında  ikitərəfli razılaşmalar var.
Əsas maliyyə axını daha çox kənd təsərrüfatı sahəsinə aiddir. Azərbaycan Kənd Təsərrüfatı Nazirliyinin elm və təhsil şöbəsinin rəisi Namiq Məmmədovun məlumatına görə, 2016-cı ildə Rusiya məhsullarının respublikaya ixracı 625 milyon təşkil edib. Öz növbəsində Azərbaycan biznesi Rusiyaya 240 milyon dollar dəyərində mal ixrac edib.
Məmmədov ”bizim dəyərləndirməmizə görə bu cür mal dövriyyəsi son hədd deyil. Məqsəd təkcə aqrosənaye kompleksində ümumi məbləği bir milyard dollardan çox etməkdir və dünyada geopolitik qeyri-sabitliyə rəğmən,  bu, mümkündür. Bundan əlavə, baş verən hadisələrin fonunda iki ölkə arasında əlaqələr yaxşılaşır”, - deyib. 
O əlavə edib ki, son illərdə  neft qiymətlərinin düşməsi Azərbaycanda qeyri-neft sektorunun, ilk növbədə aqrosənayenin inkişafına təkan verib.
Forumun işinin nəticəsi kimi Rusiya ərazisində investisiya layihələrinin yaradılması sahəsində bir neçə razılaşma imzalanıb. Bir çox iştirakçılar gələcək əməkdaşlıq üçün əlaqə mübadiləsi edib, hər iki tərəfdən olan biznes nümayəndələri isə yeni bazar təchizatı və tərəfdaşlıq əlaqələri qurublar.
L.Ə.
www.oxu.az
"
"Avqustda Türkiyəyə gələn xaricilərin sayı açıqlanıb Avqust ayında Türkiyəyə səfər edən xaricilərin sayı 46,4 faiz artaraq, 4 milyon 658 min 463 nəfər təşkil edib.
Oxu.Az Türkiyə mətbuatına istinadən xəbər verir ki, rus turistlərin sayı isə 8 ayda 26 faiz artıb. 
Qonşu ölkəyə səfər edən rusların sayı 21,98 milyon nəfər olub. Səfər edən rusların sayı avqustda 671, yanvar-avqust aylarında 892 faiz artıb. 
Avqustda Türkiyəyə gələn xaricilər, əsasən, bu şəhərlərə səfər edib. 
1. Antalya (turistlərin 37,07 faizi bu şəhərə səfər edib)
2. İstanbul (turistlərin 26,80 faizi bu səhərə səfər edib) 
3. Muğla (turistlərin 8,72 faizi bu şəhərə səfər edib) 
4. Edirnə (turistlərin 7,47 faizi bu şəhərə səfər edib) 
5. Artvin (turistlərin 6,71 faizu bu şəhərə səfər edib).
L.Ə.
www.oxu.az
"
"Gürcüstan xarici turizmdən əldə etdiyi gəliri açıqladı  Cari ilin avqust ayında Gürcüstan xarici turizmdən 390,9 mln. dollar gəlir əldə edib.
Oxu.Az xəbər verir ki, bu barədə APA-nın yerli bürosu Gürcüstanın İqtisadiyyat və Davamlı İnkişaf Nazirliyinə istinadən məlumat yayıb.
Qeyd edilir ki, ötən ilin müvafiq ayı ilə müqayisədə 92,9 mln. dollar çoxdur. Avqust ayında qonşu ölkəyə 1 080 449 nəfər əcnəbi səfər edib. Bu da ötən ilin göstəricisindən 27,4% çoxdur. Turistlərin sayının artması ölkədə mehmanxana və restoran sektorunda 18,5% artıma səbəb olub.
Bildirək ki, ötən ay Gürcüstana səfər etmiş əcnəbilərin 220 314 nəfəri Azərbaycan vətəndaşı olub.
L.Ə.
www.oxu.az
"
"Bavariya krallarının xəzinəsi Münhen - FOTO Əhalisinin sayı 1,4 milyon nəfərdən çox olan Münhen Almaniyanın böyüklüyünə görə üçüncü şəhəri və sahəsinə görə ən böyük federal əyalətinin – Bavariya Azad Dövlətinin paytaxtıdır. Şəhər turistləri möhtəşəm sarayları, qədim meydanları və böyük parkları ilə dərhal ovsunlayır. BMW konserninin vətənində məzmunlu istirahəti sevənlər üçün bütün imkanlar var. Bavariyada 800 ildən çox müddətdə hökmranlıq etmiş Vittelsbaxlar sülaləsinin xəzinəsinin saxlandığı Münhen iqamətgahına gedəndən, Nimfenburq sarayında II Lüdovikin təmtəraqlı karetlərinə tamaşa edəndən və BMW Mərkəzində yüksək texnologiyalar dünyası ilə tanış olandan sonra özümüz də buna əmin olduq. Hələ onu demirik ki, Münhenin özünə də açıq səma altında incəsənət qalereyası kimi baxılmalıdır.
Mənzil başına çatmağın incəlikləri və Mariyenplatsda şou
Hannoverdən Münhenə qatarla gəldik və şəhərin mərkəzinə düşdük. İş elə gətirib ki, Avropa ölkələrində iri şəhərlərin çoxunda əsas dəmir yolu vağzalları, demək olar, həmişə mərkəzdə yerləşir. Hannoverdən Münhenə yol təqribən 4,5 saat çəkdi. Qatara biletləri isə qabaqcadan almışdıq. Axı bütün Avropa boyu dəmir yolu daşımalarını idarə edən “Rail Europe”nin satışlar üzrə baş agentinin - “SI Travel” şirkətinin Bakıdakı ofisində Avropanın istənilən qatarına bilet almaq mümkündür. Özü də bu dəfə biz risk edib qatarlarda hərəkətin yeni üsulundan - “German Rail Pass” abonement kartından istifadə etməyi qərara aldıq. O qədər xoşumuza gəldi ki, onu hamıya tövsiyə edirik. Bu sistem çox sadədir: bu və ya digər istiqamətdə konkret qatara bilet almaq əvəzinə, siz 3-15 gün müddətinə bir növ bir və ya iki adamlıq gediş abonementi alırsınız. Daha sizin marşrut üzərində baş sındırmağa, onu incələməyə, sonra bilet aldığınız qatara çatmaq üçün tələm-tələsik hoteldən çıxmağa, - axı geciksəniz, biletiniz də batır, - ehtiyac qalmır.
“German Rail Pass” ilə vağzala gəlirsiniz və sizə lazım olan istiqamətdə gedən istənilən qatara oturursunuz. Özü də aktivləşdirildikdən sonra siz bu biletdən hər gün istifadə edib, həmin ölkədə və Avropada hərəkət edən istənilən qatar otura bilərsiniz. Sonra hər hansı şəhərdə lazımi qədər qaldıqdan sonra yolunuza davam etmək üçün yenidən bileti aktivləşdirirdiniz. Bunun üçün onun üstünə cari tarixi yazırsınız. Məsələn, 5 gün üçün 2 nəfərlik belə abonementin qiyməti 167,5 avrodur. Bu da çox sərfəli qiymətdir. Nəzərə alaq ki, Almaniyada şəhərlərarası qatarlara bir nəfərlik bir gedişhaqqı orta hesabla 50-80 avro civarındadır.
Münhen bizi tutqun hava və hər yerdə aparılan inşaat işləri ilə qarşıladı. Bavariyanın paytaxtı son dərəcə populyar turizm istiqamətidir. O, sakinlərin və qonaqların gözləntilərini həmişə doğrultmağa çalışır: burada nəqliyyat infrastrukturu daim təkmilləşdirilir, çoxsaylı memarlıq abidələri bərpa olunur, yeni hotellər ucaldılır. Amma Bavariya krallığının keçmiş paytaxtının imperiya möhtəşəmliyini diqqətli turistlərin gözündən heç bir inşaat taxtabəndi gizlədə bilməz. Bu vüsət şəhərin əsas meydanı Mariyenplatsda daha yaxşı görünür. 1867-1908-ci illərdə ucaldılmış Yeni Ratuşa binasının 100 metrdən uzun fasadı Bavariya hersoqlarının, Vittelsbaxlar sülaləsi krallarının və əfsanəvi personajların fiqurları ilə çox gözəl bəzədilib. Mərkəzi qüllədəki saat hər gün saat 11:00 və 12:00-da, yayda isə həm də 17:00-da zəng çalaraq, tamaşanın başlandığını elan edir: saatın pəncərə və qapıları açılır, oradan insan boyu bərabərində kuklalar çıxır və şəhər həyatından müxtəlif səhnələri təqdim edir.
Liftlə Ratuşa binasının 85 metr hündürlükdə yerləşən müşahidə meydançasına qalxmaq olar. Oradan şəhərə çox gözəl mənzərə açılır. Amma bələdçimiz başqa müşahidə meydançasından - Müqəddəs Pyotr Kilsəsinin yaxınlığında yerləşən Münhenin ən qədim prixod kilsəsinin qülləsindən şəhərə tamaşa etməyi məsləhət gördü. XI əsrdə inşa edilmiş bu kilsənin qülləsindən təkcə bütün şəhər deyil, bol çiçəkləyən ətirşahla bəzənmiş Yeni Ratuşa binasının özü də ovuc içi kimi görünür.
Mariyenplatsda həmişə canlanma hökm sürür. Axı turistlərin və biznesmenlərin, avtobusların və elektrik qatarlarının, habelə alış-veriş etmək həvəskarlarının və ağzının dadını bilənlərin yolları məhz burada kəsişir. Biz isə yolumuza davam edib, şəhərin Odeonsplats adlanan digər məşhur meydanına üz tuturuq.
İngilis parkı və Gözəllər qalereyası
Münhenin mərkəzinin, demək olar, bütün nöqtələrindən soğanaq şəkilli günbəzlərlə bəzədilmiş, suvenir və hədiyyə maqnitlərinin çoxunda təsvir olunan iki qüllə görünür. Bunlar şəhərin rəmzi sayılan, Mariyenplats və Odeonsplats meydanları arasında yerləşən Frauenkirxe kilsəsinin qüllələridir. XV əsrdə son qotika üslubunda ucaldılan kilsədə hazırda son beş yüzilliyin incəsənət şedevrləri nümayiş etdirilir.
Budur, Odeonsplatsdayıq. Bu meydana ilk dəfə gələn hər kəsdə elə təəssürat yaranır ki, sanki alman deyil, italyan meydanına düşüb. Qonaqların diqqətini son italyan barokkosu üslubunda ucaldılan tünd sarı rəngli Teatinerkirxe kilsəsi və Sərkərdələr Arkadası deyilən tağ sırası cəlb edir. Bu tağ sırası Florensiyada Sinyoriya meydanındakı Lansa Lociyasının dəqiq surətidir. Sərkərdələr Arkadasının bir neçə pilləsini qalxıb Lüdviqştrasse küçəsinə açılan gözəl mənzərədən zövq almaq olar. Bavariya ordusunun xidmətləri şərəfinə salınan bu küçədə daşdan yonulmuş iki böyük şir sanki sərkərdələr Qraf Tillinin və Knyaz Vredenin tunc heykəllərini, habelə Bavariya ordusunun abidəsini qoruyur.
Elə buradaca – Odeonsplats meydanında italyan üslubunda daha bir yer – Münhenin ən qocaman qəhvəxanası “Tambozi” yerləşir. Burada münasib qiymətlərlə italyan mətbəxinin yeməklərinin dadına baxmaq olar. Düz Hofqarten parkının qabağında yerləşən qəhvəxana İmperator II Maksimilianın kamerdineri Luice Tambozinin şərəfinə belə adlandırılıb.
Madam ki, söhbət parklardan düşdü, Hovqartenin yanında 343 hektar sahədə yerləşən dünyanın ən iri parklarından birini - İngilis bağını xatırlatmamaq olmaz. Parkın təkcə cənub hissəsində eyni vaxtda təqribən 20 min adam yerləşə bilər. İngilis parkı XVIII əsrin sonlarından etibarən münhenlilər və şəhərin qonaqları üçün əsl istirahət vahəsidir. Burada yamyaşıl çəmənlikdə günəş vannası qəbul etmək, Aysbax çayında çimmək, idmanla məşğul olmaq, yaxud sadəcə, kafedə oturub dincəlmək olar. Bir şərtlə: bunun üçün Münhenə daha uzun müddətə gəlməlisiniz. Amma əgər cəmi iki gününüz varsa, onda yaxşısı budur, növbəti görməli məkana baxmağa tələsəsiniz.
Hər bir turist mütləq gedib Nimfenburq saray-park ansamblını görməlidir, çünki bu, Almaniyada barokko üslubunda ən böyük saraydır. 1664-1674-cü illərdə inşa edilmiş, eni 500 metr olan bu dəbdəbəli kompleks mükəmməl bağı və muzeyləri ilə sizi bir göz qırpımında Bavariya monarxiyasının hakimiyyətdə olduğu dövrə aparacaq. Əvvəllər Nimfenburq Vittersbaxlar sülaləsinin iqamətgahı olub. Kral I Lüdviqin Gözəllər qalereyası çox populyar yerdir. Otağın divarları Kralın zövqündə olan 36 ən gözəl Avropa xanımının saray rəssamı Yozef Ştiler tərəfindən 1827-1850-ci illər arasında çəkilmiş portretləri ilə bəzədilib. Birinci Lüdviqin nəvəsinin, Vittelsbaxlar sülaləsinin ən məşhur nümayəndələrindən birinin - Bavariya kralı II Lüdviqin dünyaya göz açdığı çarpayının yerləşdiyi otaq da maraq doğurur. Maraqlıdır ki, həmin dövrdə əyanların doğuş prosesini izləməsinə icazə verilirdi. Amma çarpayının qabağından pərdə asıldığı üçün birbaşa deyil, divara söykədilmiş güzgünün əks etdirdiyinə tamaşa etməklə.
Ay kralı və günəş enerjisi
Bavariya kralları arasında ekssentrikliyi ilə seçilən, 1864-1886-cı illərdə hökmranlıq etmiş II Lüdviq siyasətdən çox incəsənətlə maraqlanırdı. O, xəyallar dünyasında yaşayır və sənaye inqilabı dövründə cəngavərlərə layiq dəbdəbəli qəsrlər inşa etdirirdi. Fransanın Günəş Kralı XIV Lüdovik II Lüdviq üçün ideal monarx idi. O, hətta Herremkimzedəki tikintisi yarımçıq qalmış qəsrlərindən birini Versal sarayının tam surətinə çevirməyi planlaşdırırdı. Qızıl suyuna çəkilmiş divar və mebellər, çox incə çinidən çilçıraqlar, divar və tavanlarda epik mövzuda naxışlar: biz bu möhtəşəm kompleksdə olduq və onun barəsində sizə növbəti reportajımızda danışacağıq.
Nimfenburq sarayında biz Kral Karetləri və Kirşələri Muzeyində olduq. Burada Vittelsbaxlar sülaləsinin dəbdəbəli karetlərinin böyük kolleksiyası nümayiş etdirilir. Şəksiz ki, II Lüdviqin karetləri və kirşələri təmtərağı və gözəlliyi ilə xüsusi seçilir. Kralın imperatriçə Avstriyalı Yelizavetanın bacısı, şahzadə Sofiya ilə toyu münasibətilə hazırlanmış orijinal karet diqqəti dərhal cəlb edir. Doğrudur, nikah mərasimi baş tutmur və bu möhtəşəm karetdən istifadə olunmur. Bələdçimiz dedi ki, II Lüdviq qış gecələrində at qoşulmuş kirşələrdə gəzməyi sevirmiş. Buna görə də onu “Ay kralı” adlandırıblar. Bundan əlavə, saray kompleksində şəlalələri, kiçik gölləri, köşkləri olan barokko üslubunda park və qədim çini qablar kolleksiyası xüsusi maraq doğurur.
II Lüdviqin həyatı bizdə böyük maraq oyatdığına görə Bavariyanın imperiya keçmişi ilə tanışlığı davam etdirməyi qərara aldıq və şəhərin mərkəzində yerləşən Münhen iqamətgahına getdik. Bu iqamətgah 500 il ərzində inşa edilib, burada daim yenidənqurma və tamamlanma işləri aparılıb. Hazırda iqamətgah Almaniyanın ən böyük saraylarından biridir. Keçmiş zamanlarda o, Bavariya hersoqlarının, kurfüstlərinin və krallarının şəhər iqamətgahı olub. Möhtəşəm fasadı binaya əzəmətli görkəm verir, sarayın daxili bər-bəzəyi ondan heç də geri qalmır. İqamətgahın muzeyinin ekspozisiyası 130 salonda yerləşir və onların hamısına tamaşa etmək üçün bir gün kifayət deyil. Odur ki, ilk dəfə ekskursiyaya gələnlər sarayın ən maraqlı məkanlarını, məsələn, Antikvariumu, Köhnə Saray Kapellasını, Mağaralı həyəti, İmperatorun otaqlarını, I Lüdviqin yaşadığı otaqları görməyə çalışırlar. İqamətgahın ən qocaman və dəbdəbəli salonlarından biri olan Antikvariumda, həqiqətən də, qibtəediləcək heykəllər kolleksiyası yerləşir, Mağaralı həyət isə dəniz balıqqulağılarından yaradılmış gözəl mağarası ilə böyük maraq kəsb edir. Küvilye Saray Teatrına getmək fürsətini əldən verməyin. 1751-1755-ci illərdə tikilmiş bu teatr dünyanın rokoko üslubunda ən gözəl teatrıdır. Vaxtilə bu teatrda çox gözəl tamaşalar oynanılıb. Məsələn, 1781-ci ildə Motsartın “İdomeney” operasının premyerası müəllifin öz iştirakı ilə məhz bu teatrda olub.
Hər tərəfində tarixin nəfəsi duyulan məkanlardan uzaqlaşıb, müasir dövrümüzə qayıtmaq üçün BMW Dünyasına yollanırıq. Burada Bavariyanın maşınqayırma zavodlarının istehsal etdikləri avtomobillərin kapotunu açıb baxmaq olar. Münhendə BMW qərargahının bilavasitə yaxınlığında yerləşən çoxfunksiyalı sərgi mərkəzində konsernin yeni məhsullarının təqdimatı keçirilir. Yaxınlıqda yerləşən BMW Muzeyindən fərqli olaraq, BMW Dünyasında bütün eksponatlara əllə toxunmaq, xoşa gələn modelin sükanı arxasına keçmək, gələcəyin maşınları sayılan yeni elektromobillərin iş prinsipi ilə tanış olmaq və hətta pavilyon ərazisində maşınların drayv testini keçirmək olar. Maraqlıdır ki, BMW Dünyası sistemlərinin fəaliyyət göstərməsi üçün bütün enerji kompleksin düz damında yerləşən günəş elektrik stansiyasından daxil olur. Bax, bu, həqiqətən də, konsernin parlaq ideyalarının ardıcıl təcəssümünün nümunəsidir.
Son söz yerinə
Bavariyaya səyahətimiz yenicə başlayır. Münhendə iki unudulmaz gün keçirdikdən sonra biz Bad Ayblinq kurort şəhərciyinə yola düşürük. Burada bizi orijinal sağlamlaşdırma metodikası - Knaypın kontrast vannaları ilə tanışlıq gözləyir. Sonra çox gözəl gölü və adası ilə şöhrət qazanan qonşu Prin-am-Kimze şəhərinə səfərimiz var. Qeyd edək ki, Bavariya kralı II Lüdviqin ən bahalı və dəbdəbəli qəsrlərindən biri bu adada yerləşir. Mütləq bizi izləyin!































































































































































































































































Emil Eyyubov
Fotoşəkillər E.İbrahimindir (AZƏRTAC)
www.oxu.az
"
"Dünyanın ən çox turist cəlb edən şəhərləri 2016-cı ildə dünyanın ən çox turist cəlb edən şəhərləri, eləcə də, turistlərin xərcləmələri  bəlli olub.
Oxu.Az Türkiyə mətbuatına istinadən xəbər verir ki, “Mastercard” turistlərin daha çox hansı ölkəyə səfər etməsi və pul xərcləməsini nəzərə alaraq, “2017 Qlobal Hədəf Şəhərləri” indeksini hazırlayıb.132 şəhər arasında turistlər arasında ən populyarı Tailandın paytaxtı Banqkok olub. Siyahı aşağıdakı kimidir: 
Dublin-İralndiya 
Turistlərin sayı - 5.51 milyon 
Ümumi xərcləmələri  - 2.1 milyard dollar 
Sidney 
Turistlərin sayı – 3,9 milyon 
Ümumi xərcləmələri  - 7,08 milyard dollar
San-Fransisko 
Turistlərin sayı – 4,4 milyon 
Ümumi xərcləmələri  - 6,32  milyard dollar
Riyad – Səudiyyə Ərəbistanı 
Turistlərin sayı – 4,3 milyon 
Ümumi xərcləmələri  -4,7 milyard dollar
Berlin - Almaniya 
Turistlərin sayı – 4,9 milyon 
Ümumi xərcləmələri  - 5,01  milyard dollar
Kanada - Toronto 
Turistlərin sayı – 5 milyon 
Ümumi xərcləmələri  - 2,53 milyard dollar
Çennai - Hindistan 
Turistlərin sayı – 5,2 milyon 
Ümumi xərcləmələri  -4,6 milyard dollar
Madrid - İspaniya 
Turistlərin sayı – 5,2 milyon 
Ümumi xərcləmələri  -7,67 milyard dollar
Los-Aceles - ABŞ 
Turistlərin sayı – 5,7 milyon 
Ümumi xərcləmələri  - 7,66 milyard dollar
Mayami - ABŞ 
Turistlərin sayı – 5,9 milyon 
Ümumi xərcləmələri  - ,39 milyard dollar
Praqa - Çexiya 
Turistlərin sayı – 6,11 milyon 
Ümumi xərcləmələri  - 2,9 milyard dollar
Şanxay - Çin 
Turistlərin sayı – 6,38 milyon 
Ümumi xərcləmələri  - 5,3 milyard dollar
Vyana 
Turistlərin sayı – 6,42 milyon 
Ümumi xərcləmələri  -4,4 milyard dollar
Osaka - Yaponiya 
Turistlərin sayı – 6,98 milyon 
Ümumi xərcləmələri  - 4 milyard dollar
Roma - İtaliya 
Turistlərin sayı – 7,09 milyon 
Ümumi xərcləmələri  - 4,5 milyard dollar
İstanbul - Türkiyə
Turistlərin sayı – 9,16 milyon 
Ümumi xərcləmələri  - 5,8 milyard dollar
Dubay – Birləşmiş Ərəb Əmirlikləri 
Turistlərin sayı – 14,87 milyon 
Ümumi xərcləmələri  - 28,5 milyard dollar
Paris - Fransa 
Turistlərin sayı – 15,45 milyon 
Ümumi xərcləmələri  - 12  milyard dollar
London - İngiltərə 
Turistlərin sayı – 19,06 milyon 
Ümumi xərcləmələri  - 16  milyard dollar
Banqkok - Tayland 
Turistlərin sayı –19,41 milyon 
Ümumi xərcləmələri  - 14,1 milyard dollar.
L.Ə.
www.oxu.az 
 
 
 
 
 
"
"Bakı şopinq festivalında iştirakçıların sayı açıqlandı - Rəsmi ""Növbəti Bakı şopinq festivalında iştirakçıların sayı 500-dən çox olacaq. Bu rəqəm ötən festivalda 300-dən az idi"". 
Oxu.Az xəbər verir ki, bunu Azərbaycanın mədəniyyət və turizm naziri Əbülfəs Qarayev deyib.
Onun sözlərinə görə, bu il iştirakçılara əlavə dəyər vergisinin (ƏDV) geri qaytarılması prosesi daha da sadələşdiriləcək.
Nazir ərəb ölkələri ilə yanaşı, digər ölkələrin vətəndaşları üçün də sadələşdirilmiş viza rejiminin mümkün tətbiqinə də müasibət bildirib: ""Hazırda ""ASAN Viza"" sistemi mövcuddur. Düşünürəm ki, bu, xarici turistlər üçün yaradılan ən unikal şəraitdir. Ola bilər ki, hansısa ölkələrin vətəndaşları üçün xüsusi qaydalar tətbiq edilsin, bu isə artıq xarici siyasətin tərkib hissəsidir"".
Ə.Qarayevin sözlərinə görə, hazırda çinli turistlərin Azərbaycana cəlb edilməsi üçün iş aparılır: ""Bu yaxınlarda Çinə səfərimiz olub, onlarla anlaşma imzaladıq. Xarici İşlər Nazirliyi vasitəsilə iş aparılır. Həmçinin AZAL aviaşirkəti Çinə uçuşları genişləndirir. Çinli turistlər xüsusi turistlərdir. Onları cəlb etmək hər turizm firmasının işi deyil. Biz bu işi yalnız bacaranlara tapşıracağıq"".
Nazir turizm sahəsində dempinq sisteminin tətbiqi barədə də danışıb və deyib ki, qiymətlərin süni şəkildə artırılıb-azaldılmasının əleyhinədir: ""Düşünürəm ki, hər qiymətə uyğun təklif olmalıdır. Dempinq sistemi özü-özlüyündə şirkətlərin müflis olmasına şərait yaradır. Ola bilsin ki, hansısa şirkət bir qiymətə 2 ulduzlu hotel təklif edər, digəri isə başqa şey təklif edər"".
L.Ə.
www.oxu.az 
"
"Nazir: Əcnəbilər və ölkə vətəndaşları üçün menyuda və qiymətlərdə fərq olmamalıdır""Hesab edirəm ki, əcnəbilər və ölkə vətəndaşları üçün menyuda və qiymətlərdə fərq olmamalıdır. Hansısa fakt varsa, müvafiq qurumlar tədbir görməlidir"".
Oxu.Az APA-ya istinadən xəbər verir ki, bunu mədəniyyət və turizm naziri Əbülfəs Qarayev 27 sentyabr - Ümumdünya Turizm günü ilə əlaqədar keçirdiyi brifinqdə deyib.
Nazir bildirib ki, yol kənarlarında yeni, müasir tipli restoranlar yaradılıb: ""Bununla bağlı ""Azəravtoyol"" ASC ilə danışıqlar aparılıb. Yolboyu bir necə yerdə mədəni xidmət mərkəzlərinin, o cümlədən sanitar qovşaqların yaradılması müzakirə edilib. Bunun mərkəzləşdirilmiş şəkildə olması planlaşdırılır. Eyni zamanda, sahibkarlar da bunu fikirləşməlidirlər”.
Nazir əlavə edib ki, müxtəlif dərəcəli hotellərin inşası insanların bu sahəyə marağını göstərir: ""Azərbaycan 3,5 milyon turist qəbul etmək iqtidarındadır. Yeni tədbirlərin keçirilməsi bu tələbatı artıracaq. Sərmayəçi turizm müəssisəsi inşa edə bilər, amma orada çalışan insanların hazırlıq səviyyəsi bizim diqqət mərkəzimizdə olmalıdır. Biz bu rəqəmlərin çoxalmasına diqqət etməliyik"".
L.Ə.
www.oxu.az 
"
"“Turizm həftəsi” davam edir – FOTOBakı şəhər Mədəniyyət və Turizm Baş İdarəsi 27 sentyabr - Beynəlxalq Turizm günü ilə əlaqədar “Turizm həftəsi” elan edib.
İdarədən Oxu.Az-a verilən məlumata görə, 29 sentyabra kimi davam edəcək “Turizm həftəsi” çərçivəsində Azərbaycanın milli sərvətlərinin, tarixi abidələrinin, xalçaçılıq incilərinin gənclər arasında təbliği və onların bu sahədə məlumatlandırılması məqsədilə “Ümid Yeri” uşaq sığınacağının sakinləri üçün ekskursiyalar nəzərdə tutulub.
“Turizm həftəsi”nin ilk günləri uşaq sığınacağının sakinləri Qobustan Dövlət Tarixi-Bədii Qoruğu və “Qala” Dövlət Tarix-Etnoqrafiya Qoruğunda ekskursiyada olublar. Bələdçi qoruqlar haqqında uşaqlara ətraflı məlumat verib, onları maraqlandıran suallar cavablandırılıb. Onlar qoruqda olan eksponat və tarixi-memarlıq abidələri ilə yaxından tanış olublar.



















































































A.S.
www.oxu.az
"
"Nazir turistlərin davranışlarına münasibət bildirdi Mədəniyyət və turizm naziri Əbülfəs Qarayev Azərbaycana səfər edən xarici turistlərlə bağlı cəmiyyətdə gəzən söz-söhbətlərə münasibət bildirib. 
Oxu.Az Report-a istinadən xəbər verir ki, nazir insanları anlayışlı olmağa çağırıb: ""Təsəvvür edin ki, biz təzə müstəqillik qazananda, özümüzü xaricdə necə aparırdıq? İmkan yaratmaq lazımdır ki, onlar gəlsin, ölkəmizi görsün. Azərbaycanı tanıtmaq üçün bir qədər anlayışlı olmaq lazımdır. Çünki onların gəlib, burada xərclədikləri vəsaitlər insanlarımızın rifahı üçün istifadə edilir"".
L.Ə.
www.oxu.az
"
"Xaricilər il ərzində Azərbaycanda nə qədər pul xərcləyir? ""Bu ilin 8 ayında Azərbaycana 1 milyon 818 min nəfər turist gəlib. Azərbaycan vətəndaşlarının xarici ölkələrdə il ərzində xərclədiyi pul təxminən 600 milyon dollar, əcnəbilərin isə xərcləri  700 milyon dollar təşkil edib"".
Oxu.Az xəbər verir ki,  bunu mədəniyyət və turizm naziri Əbülfəs Qarayev Ümumdünya Turizm gününə həsr olunan tədbirdə deyib. 
Nazir qeyd edib ki, turizm sənayesində 46 min nəfərdən çox insan çalışır: ""Bu gün turizm müəssisələrində bayram kimi qeyd olunmalıdır. Son vaxtlar Azərbaycana gələn turistlərin sayına sevinməmək olmaz. Azərbaycan stabil, təhlükəsiz və qonaqpərvər ölkədir. Azərbaycandan gedənlərin sayı təxminən dörd milyon nəfərdir. Bura bütün səfərlər daxildir"". 
L.Ə.
www.oxu.az
"
"Turizmin inkişafında xidmətləri olan şəxslər təltif edilib Azərbaycan Respublikasının prezidenti İlham Əliyev Azərbaycan Respublikasında turizmin inkişafında xidmətləri olan şəxslərin təltif edilməsi haqqında sərəncam imzalayıb.
Oxu.Az xəbər verir ki, Azərbaycanda turizm sahəsində səmərəli fəaliyyətlərinə görə aşağıdakı şəxslər təltif ediliblər:
“Dövlət qulluğunda fərqlənməyə görə” medalı ilə
Qılıncov Bəxtiyar Vaqif oğlu
“Tərəqqi” medalı ilə
Ağakərimov Müzəffər Mehdi oğlu
Əliyev Zakir Haşım oğlu
Qədəşov Tahir Ərziman oğlu
Yusufov Rüfət Teymur oğlu.
L.Ə.
www.oxu.az 
"
" Azərbaycanın gözəlliyi slovakiyalı səyyahın gözü ilə - FOTOƏslən slovakiyalı olan İvan Kovac Azərbaycanın əsrarəngiz təbiətinin fotoşəkillərini çəkib.
O, çəkdiyi fotoları  sosial şəbəkədə paylaşıb. Fotolar Lahıcda, Mingəçevirdə, Naftalanda və İçərişəhərdə çəkilib.





























N.H.
www.oxu.az
"
"Bakıda turizm festivalı keçiriləcəkÜmumdünya Turizm günü münasibətilə “İçərişəhər” Dövlət Tarix-Memarlıq Qoruğu İdarəsi tərəfindən Qız qalası meydanında “Beynəlxalq Turizm günü” adlı festival keçiriləcək. 
Oxu.Az xəbər verir ki, bu barədə idarədən Report-a məlumat verilib. Qeyd edilir ki, festivalda 10-dan artıq ölkənin (İndoneziya, Türkiyə, Hindistan, Özbəkistan, Meksika, İran, Macarıstan, Koreya, Yunanıstan, Polşa və s.) səfirliyi iştirak edəcək.
Festivalın keçirilməsində əsas məqsəd mədəniyyətlərarası dialoqun inkişafına töhfə verməkdən ibarətdir. Belə ki, tədbir iştirakçı ölkələrin milli adət-ənənələri, zəngin mədəniyyəti, tarixi, həmin ölkələr və onların Azərbaycandakı fəaliyyətləri ilə şəhərimizin sakinlərini yaxından tanış etməklə yanaşı, İçərişəhərin turizm potensialını, o cümlədən Azərbaycan mədəniyyəti və tarixinin dünyada tanıdılmasını təmin etmək məqsədi daşıyır.
Festivalda iştirak edən ölkələr öz stendlərində ölkələri və Azərbaycandakı fəaliyyətləri barədə təqdimat edəcəklər. Şəhər sakinləri və xarici qonaqlar həmin çadırlara yaxınlaşaraq, müxtəlif ölkələrin mədəniyyətləri, tarixləri, mətbəxləri və milli xüsusiyyətləri barədə əyləncəli və maraqlı məlumatlar ala biləcəklər. Həmçinin həmin ölkədə təhsil imkanlarının əks olunduğu kitablar, bukletlər, broşürlər və ölkəyə məxsus suvenirlər təqdim ediləcək.
Ümumdünya Turizm Təşkilatının Baş Qərargahı tərəfindən 1979-cu ildə təsis edilən Ümumdünya Turizm günü artıq dünyanın 150-dən çox ölkəsində qeyd olunur. Azərbaycanda ilk dəfə 2001-ci ildən keçirilməyə başlayan bu gün ölkəmizdə turizm sektorunun sürətlə inkişaf etməsilə daha intensiv xarakter almağa başladı. “İçərişəhər” Dövlət Tarix-Memarlıq Qoruğu idarəsi də ənənəsinə sadiq qalaraq, bu günü yüksək səviyyədə təşkil olunmuş çoxsaylı tədbir və maraqlı layihələrlə qeyd edir.
Turizm sahəsində aparılan islahatlar, ölkəmizdə beynəlxalq səviyyəli tədbirlərin keçirilməsi, dünyanın müxtəlif yerlərində təşkil olunan sərgi və tədbirlər Azərbaycanın yüksək səviyyədə təbliği olmaqla yanaşı, zəngin mədəni-tarixi irsə, əlverişli təbii şəraitə malik olan ölkəmizdə turizm sektorunun sürətlə inkişaf etməsini təmin edir. “Azərbaycan 2020: gələcəyə baxış” adlı inkişaf konsepsiyasında ölkədə turizmin inkişafı üzrə müvafiq hədəf və məqsədlərin göstərilməsi dövlətimizin bu sahənin inkişafına qayğısının təzahürüdür.
“İçərişəhər” Dövlət Tarix-Memarlıq Qoruğu İdarəsi Ümumdünya Turizm günü münasibətilə turizm sahəsində çalışan hər kəsin bayramını təbrik edir, Bakı sakinlərini və şəhərimizin qonaqlarını “Beynəlxalq Turizm günü” festivalında iştirak etməyə dəvət edir. 
L.Ə.
www.oxu.az 
"
"Turistlər Azərbaycanda 1,3 milyard dollar xərcləyib2017-ci ilin birinci yarısında Azərbaycanın xarici dövlətlərlə qarşılıqlı xidmətləri 6,2 milyard dollar təşkil edib.
Oxu.Az-ın məlumatına görə, Trend bu barədə Azərbaycan Mərkəzi Bankının hesabatına istinadən məlumat verir.
Bu rəqəm 2016-cı ilin eyni dövrü ilə müqayisədə 8,8 faiz çoxdur.
Hesabata əsasən, bunun 4,1 milyard dolları qeyri-rezidentlər tərəfindən Azərbaycanın rezidentlərinə, 2,1 milyard dolları isə Azərbaycan rezidentlərinin xarici ölkələrin rezidentlərinə göstərilən xidmətlərdir.
Qarşılıqlı xidmətlər dövriyyəsinin 13,9 faizi nəqliyyat xidmətləri üzrə aparılan əməliyyatların payına düşür. Bu xidmətlər üzrə dövriyyə 858 milyon dollar təşkil edib. Bu məbləğin 48,5 faizi (416 milyon dollar) qeyri-rezidentlərin Azərbaycanın nəqliyyat sistemlərindən istifadə etmələri ilə bağlıdır. Qeyri-rezidentlərin Azərbaycan rezidentlərinə göstərdikləri nəqliyyat xidmətlərinin dəyəri isə 442 milyon dollara bərabər olub.
2017-ci ilin ilk 6 ayında qarşılıqlı turizm xidmətlərinin dövriyyəsi ötən ilin müvafiq dövrünə nisbətən 5,6 faiz artaraq, 2,5 milyard dollara bərabər olub. Hesabata əsasən, xarici turistlər Azərbaycanda azərbaycanlı turistlərin xərclədiyi vəsaitdən 100 milyon dollar daha çox vəsait xərcləyib. Belə ki, xarici turistlərin Azərbaycandakı xərcləri 1,3 milyard dollar, azərbaycanlı turistlərin xaricdəki xərcləri 1,2 milyard dollar təşkil edib.
Hesabat dövründə qeyri-neft sektoru üzrə qeyri-rezidentlərə ödənilən tikinti xidmətlərinin dəyəri ötən ilin müvafiq dövrünə nisbətən 60,5 faiz azalaraq, 31 milyon dollar təşkil edib. Qeyri-neft sektoru üzrə qeyri-rezidentlərə ödənilən digər işgüzar xidmətlərin dəyəri isə ötən ilin müvafiq dövrünə nisbətən 24,5 faiz artaraq 386 milyon dollara bərabər olub.
www.oxu.az
"
"Rusiyalı turistlər Bakıda gündə təxminən 78 dollar xərcləyir“TurStat” analitika agentliyi bu ilin payızında rusiyalı turistlərin ən çox səyahət etdikləri MDB ölkələrindəki şəhərlərin adlarını açıqlayıb. “Vesti. Ekonomika” saytı xəbər verir ki, Azərbaycan paytaxtı bu siyahıda 3-cü yeri tutub.
Oxu.Az-ın xəbərinə görə, məlumatda bildirilir ki, rusiyalı turistlər Bakıya, orta hesabla, 3 günlük gəlirlər və gündə təxminən 78 dollar xərcləyirlər.
“Vesti.Ekonomika” Bakını Cənubi Qafqazın ən iri sənaye, iqtisadi və elmi-texniki mərkəzi, Xəzərdə ən böyük liman şəhəri kimi təqdim edir: “Bakı öz tarixinə, sahəsinə və əhalisinin sayına görə Şərqin ən qədim və böyük şəhəridir”.
www.oxu.az
"
"İstanbula ən çox bu ölkələrin vətəndaşları səfər edirİstanbul yanvar-avqust ayında 6 milyon 952 min 86 xarici turist qarşılayıb.
Oxu.Az türk mətbuatına istinadən xəbər verir ki, İstanbula gələnlər arasında Səudiyyə Ərəbistanı, İran və Almaniya vətəndaşları üstünlük təşkil ediblər. 
Statistika göstərir ki, son bir neçə ildə ərəb ölkələrindən İstanbula gələn qonaqların sayı artır.
Ötən ilin yanvar-avqust ayında Ərəb ölkələrindən 1 milyon 303 min 631 turist İstanbula səfər edib. 2017-ci ilin müvafiq dövründə bu rəqəm 36,7 faiz artaraq, 1 milyon 782 min 536 nəfər təşkil edib. 
L.Ə.
www.oxu.az 
"
"Bakı rusiyalı turistlər üçün ən populyar MDB şəhərlərindəndirBakı rusiyalı turistlərin MDB məkanında ən populyar şəhərlər seçimində TOP-3-ə düşüb. “TurStat” agentliyinin araşdırmasının nəticələrinə əsasən, Bakı rusiyalı turistlər arasında ən populyar MDB şəhəri Minsk və Astanadan (Qazaxıstan) sonra III yeri tutub.
Oxu.Az bu barədə “Report”-a istinadən xəbər verir.
Turistlər Belarus paytaxtına orta hesabla 2,5 günlük səfər edirlər. Burada orta xərc bir gün üçün təxminən 70 dollar təşkil edir. II yerdə Astana (2 gün; 85 dollar/gün), III yerdə Bakı (3 gün, 78 dollar/gün) sıralanıb. Həmçinin, TOP-10 Yerevan, Almatı, Daşkənd, Aşqabad, Kiyev, Kişinyov və Bişkek daxildir.
Araşdırmaya əsasən, ən bahalı şəhərlər Astana və Bakıdırsa, ən ucuz Bişkek və Kişinyovdur. Son iki şəhərdə turistlər gündəlik müvafiq olaraq 32 və 35 dollar xərcləyirlər.
Qeyd edək ki, reytinq onlayn bronlaşdırma sistemi üzrə aparılan analiz əsasında hazırlanıb.
E.Ə.
www.oxu.az
"
"Alman şəhərinə sürprizlərlə dolu turne - FOTO Almaniya doqquz dövlətlə həmsərhəd olan 16 əyalətdən ibarət federativ respublikadır. Ölkənin müxtəlif bölgələrinin mədəniyyəti və təbii landşaftları bir-birindən xeyli fərqlənir.
Oxu.Az AZƏRTAC-a istinadən xəbər verir ki, bu səbəbdən Almaniyada səyahət etmək çox maraqlıdır. Bu dəfə sizi Aşağı Saksoniya əyalətinin paytaxtı Hannoverə sürprizlərlə dolu turneyə dəvət edirik.
Hannoverdə keçirdiyimiz iki gün ərzində Avropada yeganə olan əyri liftlə Yeni Ratuşa binasının müşahidə meydançasına qalxaraq, oradan şəhərə açılan gözəl mənzərədən zövq aldıq, çəlləkdə dünyanın ən qocaman nar ağacının bitdiyi Kral bağlarında gəzişdik və Hannover zooparkı ərazisindəki süni çayda qayıq gəzintisinə çıxdıq. İndi isə Hannoverin bu və bir çox digər qeyri-adi görməli məkanları haqqında söhbətimizi sizə təqdim edirik.
Qırmızı xətt üzrə tarixə səyahət
Biz Almaniyaya uçmaq üçün Şərqi Avropanın ən iri loukost (münasib qiymətlərlə işləyən) aviaşirkətinin – “Wizz Air”in reyslərini seçdik. Bu şirkət 43 ölkədə, o cümlədən Azərbaycanda 142 istiqamət üzrə uçuşlar həyata keçirir və Budapeştdə rahat tranziti təmin edir. Bakı-Budapeşt-Hannover marşrutu ilə uçuşun ümumi müddəti təqribən 4,5 saat təşkil edir. Bakı-Budapeşt reysinə biletlərin qiyməti 44,99 avrodan, Budapeştdən Hannoverə isə 29,99 avrodan başlayır. Əlavə haqq müqabilində baqaj daşımaq, o cümlədən 32 kiloqrama qədər əlavə yük, 15 kiloqrama qədər əl yükü daşımaq, habelə təyyarənin içində yeməklə təmin olunmaq imkanı əldə etmək mümkündür. Yeri gəlmişkən, hər bir sərnişinin təyyarənin içinə pulsuz keçirə biləcəyi əl yükünün qabariti oktyabrın 29-dan artaraq təqribən 55x40x23 santimetrə çatacaq.
Hannover hava limanından şəhərin mərkəzinə qatarla 15-20 dəqiqəyə çatmaq olar. Qatara biletin qiyməti 3,4 avrodur. Biletlər perrondakı avtomatlarda satılır. Çətinlik hiss etsəniz, ətrafınızdakı adamlara müraciət edə bilərsiniz. Onlar məmnuniyyətlə sizə kömək edərlər. Almanlar çox qayğıkeş xalqdır. Yeri gəlmişkən, bu və ya digər qatara bileti elə Bakının özündə - bütün Avropa boyu dəmir yolu daşımalarını idarə edən “Rail Europe” şirkətinin satış üzrə baş agenti “SI Travel” şirkətinin ofisində ala bilərsiniz.
Hələ XIX əsrdə inşa edilmiş Hannover Mərkəzi Vağzalında özünü tarixin bir parçası hiss edirsən. Bu vağzal öz dövrü üçün ilk belə innovativ tikili olub. Hazırda iri dəmir yolu qovşağı olan Hannover vağzalından hər gün müxtəlif istiqamətlərdə 680-dən çox qatar yola düşür. Vağzalın binası qarşısında 1837-1851-ci illərdə hökmranlıq etmiş Hannover Kralı I Ernst Avqustun at belində məğrur heykəli ucalır. Bu abidə şəhər sakinlərinin sevimli görüş yeridir: onlar görüş təyin edərkən kralın atının quyruğunu nəzərdə tutaraq elə belə də deyirlər: “Quyruğun altında görüşərik”. Vağzalyanı meydan da elə bu kralın adını daşıyır.
Hotel axtarışına vaxt itirmədik: “Grand Hotel Mussmann” mehmanxanası mərkəzi vağzal binasının düz qarşısında yerləşir. Əşyalarımızı tələm-tələsik nömrədə qoyub, şəhərin görməli məkanlarını görməyə tələsdik. Müstəqil ekskursiyaları sevənlər üçün Hannoverdə “qırmızı xətt marşrutu” deyilən unikal fişka var. Asfalta çəkilən və 4 min kilometrdən çox uzanan qırmızı xətt şəhərin təqribən 40 memarlıq və tarixi obyektini əhatə edən əsas görməli məkanlara istiqamətləri göstərir. Marşrut Ernst-Avqust-Plats meydanında yerləşən Turizm İnformasiya Mərkəzinin binasının qarşısından start götürür. Mərkəzdə 3 avroya soraq kitabçası (o cümlədən rus və türk dillərində) ala bilərsiniz. Sistem çox sadə işləyir: qırmızı xətt üzrə hərəkət edərək, hər biri soraq kitabçasında ətraflı təsvir olunan bu və ya digər görməli məkanın yanından keçirsiniz. Yeri gəlmişkən, bizim şəxsi bələdçimiz olduğuna görə sərbəst marşrutla getmək qərarına gəldik.
Əyri lift və Maşzeye elegiyası
Hannoverin əsas piyada küçələrindən biri – Banxofştrasse (Bahnhofstraße), yaxud Dəmir yolu küçəsi düz vağzalyanı meydandan başlayır. Onu qeyri-adiliyi “ikimərtəbəli”, yəni sanki biri digərinin üstündə yerləşən 2 küçədən ibarət olmasındadır. Bu küçələrin hər birinin öz mağazaları və kafeləri var. Küçənin alt mərtəbəsi “Promenad Niki de Sen-Fall” adlanır. Qeyd edim ki, Hannover yeniliklərə açıq olan müasir şəhərdir. Yaradıcı insanlar buradan həmişə ruhlanıblar. Hannover küçələrində tez-tez avanqard heykəllərə və installyasiyalara təsadüf olunur. Şəhərdə fransız əsilli Amerika heykəltəraşı, pop-artın və yeni realizmin nümayəndəsi Niki de Sen-Fallın bir neçə əsəri qoyulub. Qeyd edək ki, mərkəzi pasaj da bu sənətkarın adını daşıyır. Nikinin heykəltəraşlıq əsərlərini tanımaq asandır. O, əsasən əlvan rənglərə boyanmış gözəl qadın fiqurları yaradıb. Hətta ötən əsrin 60-cı və 70-ci illərində qoyulmuş heykəllər də hazırda son dərəcə təravətli və ultramüasir görünür. 2000-ci ildə Niki de Sen-Falla Hannoverin fəxri vətəndaşı adı verilib. O isə 300 əsərini şəhərdəki Şprengel Muzeyinə vəsiyyət edib.
Banxofştrasse küçəsi sizi Kröpke meydanına gətirib çıxarır. Şəhərin magistral yollarının kəsişdiyi bu meydanda çox vaxt bayram yürüşləri, yaxud mitinqlər keçirilir. Küçənin alt mərtəbəsində, meydanın altında dünyanın ən iri şəhərlərinə qədər məsafəni göstərən “Küləklər toplusu”nu görmək olar. Meydanın özündə iki maraqlı görməli məkan yerləşir: tarixi Kröpke kafesi (meydan bu kafenin şərəfinə belə adlanır) və onun qarşısında qoyulmuş saat. Kröpkenin özü 1876-cı ildən bu kafenin sahibi olub və zaman keçdikcə onun adı şəhərin bu hissəsinin adına çevrilib. Kafenin qarşısındakı saat isə 1885-ci ildə qoyulub və o vaxtdan etibarən dəfələrlə yenilənib. Hazırda “kral atının quyruğu” kimi, bu məkan da hannoverlilər üçün populyar görüş yerlərindən biridir.
Alış-verişlə maraqlananlar üçün Kröpke meydanında iki iri ticarət mərkəzi yerləşir. Biz isə klassik üslubda inşa edilmiş Opera Teatrının binası qarşısından keçib “Kubus” Müasir İncəsənət Qalereyasına doğru gedirik. Qalereyanın 40 zalında dünya avanqard yaradıcılığının, demək olar, bütün aktual istiqamətləri təqdim edilib. Nəhayət, Hannoverin ən məşhur rəmzlərindən birinə - şəhər idarəsinin yerləşdiyi Yeni Ratuşa binasına yaxınlaşırıq. 1901-1913-cü illərdə inşa edilmiş bu bina daha çox neorenessans elementləri olan barokko üslubunda qəsri xatırladır. Maraqlıdır ki, tikilinin təməlini möhkəm etmək üçün bataqlıq əraziyə fıstıq ağacından 6026 dirək vurulub. Yeni Ratuşanın təntənəli açılışında imperator II Vilhelmin özü iştirak edib. Binanın fasadında o qədər maraqlı element, məsələn, knyazların, şəhərin əsasını qoyanların, dahilərin və nağıl personajlarının heykəlləri yerləşdirilib ki, onu kitab kimi nəzərdən keçirmək olar. İkinci mərtəbədəki pəncərələrin üstündəki daş frizdə doqquz kompozisiya şəklində şəhər tarixinin mühüm hadisələri təsvir edilib. Amma bu binaya şöhrət qazandıran başlıca xüsusiyyət onun günbəzinin altında yerləşən müşahidə meydançasıdır. Buradan şəhərə gözəl mənzərə açılır. Əgər Hannoverin bütün görməli yerlərinə baş çəkmək imkanınız yoxdursa, mütləq bura qalxmalısınız. Müşahidə meydançasından onların çoxu ovuc içi kimi görünür. Yeri gəlmişkən, müşahidə meydançasına Avropada yeganə “əyri”, yaxud maili olan unikal liftlə qalxırsınız. Bu lift 43 metr yüksəkliyə 17 dərəcə bucaq altında qalxır. Müəyyən məqamda ağırlıq qüvvəsi adamı liftin kabinəsinin arxa divarına sıxır: qeyri-adi hissdir.
Şəhərin mühüm obyektlərinin çoxu, məsələn, “Nord LB” Bankının qərargahı buradan aydın görünür. Bu, sanki ayrı-ayrı polad və şüşə bloklardan quraşdırılmış və bir-birinə borularla birləşdirilmiş nəhəng futuristik binadır. Yaxud XIV əsrə aid “Müqəddəs Egidiya kilsəsi” memorialı. Hannover tikililərinin çoxu kimi bu bina da İkinci Dünya müharibəsi zamanı bombardmanlar nəticəsində dağıdılıb və o vaxtdan bərpa edilməyib. Kilsənin xarabalıqları həmin faciəli hadisələrin xatirəsi kimi qorunub saxlanır. Onun boş divarları arasında “İtaət” abidəsi, habelə Yaponiyanın Xirosima şəhərinin hədiyyəsi olan və gündə 4 dəfə zəng çalan “Sülh zəngi” qoyulub.
Haradasa uzaqlarda “Hannover 96” futbol komandasının “Arena HDI” stadionunun ellipsi və “Şyuttsenplatts” Nişançılar Meydanı görünür. Yayda bu meydanda 10 gün ərzində nişançıların bayramı keçirilir. Amma süni Maşzeye gölünə açılan mənzərə adamı əməlli-başlı valeh edir. Uzunluğu 2,4 kilometr, eni təqribən 530 metr olan bu göl 1934-35-ci illərdə 78 hektar ərazidə yaradılıb. Sahil bağı bakılılar üçün nə deməkdirsə, Marşzeye gölü də Hannoverin sakinləri və qonaqları üçün bir o qədər əvəzolunmaz məkandır. Burada çimmək, katerlərdə və kirayə edilən qayıqlarda gəzintiyə çıxmaq olar. Gölün ətrafındakı yaşıllıqlar boyunca 6,2 kilometr qaçış yolu uzanır. Vaxtınız qalsa, mütləq Maşzeye gölünə gedin ki, insanın ruhunu dincəldən bu gözəlliyə tamaşa edə biləsiniz.
Qrimm qardaşları, Kral bağları və gələcəyin zooparkı
Köhnə şəhərə gedib tarixin nəfəsini duymasanız, Hannoverdə gəzintiniz natamam olacaq. Fasadları taxta tirlərlə möhkəmləndirilən faxverk evlər məhz burada yerləşir. Ən maraqlısı budur ki, həmin evlər bura müharibədən sonra müxtəlif küçələrdən gətirilib: yəni, səliqə ilə sökülüb və yenidən quraşdırılıb. Elə buradaca yerləşən kilsə və köhnə ratuşa binası isə Şimali Almaniya qotikasının ən cənub nümunələridir. Balxofplats adlanan xudmani meydanın bir neçə metrliyində Lyayneufer sahil küçəsi yerləşir. Burada hər şənbə günü Almaniyada işlənmiş əşyaların satıldığı ən qədim bazar açılır. İnanın ki, bu bazara getməyə dəyər. Xüsusən də əgər əntiq malları sevirsinizsə.
Köhnə şəhərdə gəzişərkən italyan heykəltəraş Florian Bodininin “Höttingenli yeddi nəfər” adlı maraqlı heykəltəraşlıq kompozisiyasını görəcəksiniz. Onun süjeti Aşağı Saksoniyanın Höttingen şəhərindən olan 7 professorun əhvalatından qaynaqlanır. Bu professorlar 1837-ci ildə Hannover Krallığının konstitusiyasının ləğv edilməsinə qarşı etiraz etdiklərinə görə istefaya göndəriliblər və hətta at belində heykəli vağzal binası qarşısında ucalan həmin kralın əmri ilə ölkədən sürgün olunublar. Yeri gəlmişkən, bu yeddi professorun ikisi məşhur germanist – nağılları dünyanın bütün uşaqlarına yaxşı tanış olan Vilhelm və Yakob Qrimm qardaşları olub.
Hannoverin mərkəzi ilə tanış olandan sonra şəhərin əsas incisi sayılan və 300 ildən çoxdur hamını öz gözəlliyi ilə valeh edən Kral bağlarına yola düşürük. Barokko üslubunda yaradılan və Avropanın ən mükəmməl bağ-park ansamblarından biri olan Herrenhauzen kompleksi indiki görkəmini 1696-1714-cü illərdə alıb. Kurfürstina (knyaginya) Hannoverli Sofiya onun inkişafına böyük töhfə verib, kompleksin Versal bağlarına uyğun formalaşmasında şəxsən iştirak edib. Kompleksin mərkəzində heykəllər və çiçək ləkləri ilə bəzənmiş, məharətlə budanmış şümşad ağacları ilə dövrələnmiş Böyük bağ yerləşir. Hündürlüyü 82 metr olan Avropada ən iri fəvvarə və qızıl suyuna çəkilmiş heykəllərlə bəzədilmiş, Almaniyada açıq səma altında ilk teatr səhnəsi Harten Teatrı da Herrenhauzendədir. Elə indinin özündə kompleksdə müntəzəm olaraq açıq səma altında müxtəlif tamaşalar oynanılır, incəsənət festivalları keçirilir. Kompleksin şimal-qərb hissəsində 1676-cı ildə yaradılmış qədim kaha qonaqlarda xüsusi maraq doğurur. Bayaq adını çəkdiyimiz rəssam və heykəltəraş Niki de Sen-Fall 2001-2003-cü illərdə kahaya orijinal tərtibat verib. Nəhayət, Herrenhauzen kompleksinə aidiyyəti olan Nəbatat bağına gedib səhləb çiçəklərindən, kaktuslardan və nadir tropik bitkilərdən ibarət möhtəşəm kolleksiya ilə tanış ola bilərsiniz. Çəlləkdə bitən ən qədim bitki də məhz buradadır. Çəlləyin üstündəki yazıda deyilir ki, burada bitən nar ağacı Herrenhauzenə 1653-cü ildə Venesiyadan gətirilib.
Bağ sənətinin gözəlliyindən doyunca zövq alandan sonra marşrutumuzun növbəti məntəqəsinə - Avropanın ən qeyri-adi heyvanxanalarından biri olan, yeri gələndə gələcəyin zooparkı adlandırılan Hannover zooparkına üz tuturuq. Zooparkda 3 min heyvan xüsusi dizaynlı 7 tematik zonada saxlanılır. Burada təbiətə maksimum yaxın olan şəraitdə saxlanılan zürafələri, şirləri, qorillaları, şimpanzeləri, begemotları, kenquruları və digər heyvanları görmək olar. Yeri gəlmişkən, hər bir zonanın kiçik arenası var. Bu arenalarda gündə bir neçə dəfə müxtəlif heyvanların, o cümlədən dəniz heyvanlarının iştirakı ilə şoular keçirilir. Zooparkdakı heyvanların yemək mərasimi əsl tamaşadır. “Zambezi” adlanan süni çay parkın daha bir maraqlı xüsusiyyətidir. Burada qayıq gəzintisinə çıxmaq olar. Bu göl bizdə çox güclü təəssürat oyatdı. Təsəvvür edin ki, heyvanlara tamaşa edə-edə volyerlərin yanından üzüb keçirsən. İndiyədək belə bir şey görməmişdik.
Son söz yerinə
Hannoverdə keçirdiyimiz 2 gün ərzində onun bütün maraqlı məkanlarını görmək mümkün deyildi. Biz isə irimiqyaslı sərgilərin keçirildiyi dünyanın ən iri sərgi mərkəzinə, 5 min pəncərəli ev adlandırılan, bəşəriyyətin mədəniyyət tarixini əks etdirən eksponatların nümayiş etdirildiyi Kestner Muzeyinə getmək, Hannover akvariumunda bütün gözəlliyi ilə təqdim edilən sualtı dünyanın al-əlvan həyatını müşahidə etmək istəyirdik. Əfsuslar olsun ki, həmişə olduğu kimi, vaxtımız çatmadı. Əvəzində Hannoverə qayıtmaq üçün gözəl səbəbimiz var. İndi isə növbəti şəhərə - Bavariyanın paytaxtı Münxenə yola düşməliyik. İnanırıq ki, Münxendə də bizi maraqlı macəralar gözləyir! Bizi izləyin!















































































































































Emil Eyyubov.
www.oxu.az 
"
"Bu qiymətə Avropa vətəndaşı olmaq olar 2 milyon avro ödəyərək, Avropa İttifaqı vətəndaşı olmaq mümkündür.
Oxu.Az Ölkə.Az-a istinadən xəbər verir ki, Kiprin yunan hissəsində 2013-cü ildən tətbiq edilən ""qızıl viza"" proqramı çərçivəsində verdiyi Avropa İttifaqı vətəndaşlığı qarşılığında 4 milyard avro qazandığı məlum olub. 
Qərb mətbuatının xəbərinə əsasən, aralarında rüşvətxorluq və korrupsiyada ittiham edilən rus və ukraynalı milyarderlərin də olduğu yüzlərlə insan Kiprin yunan hissəsində ""qızıl viza"" proqramı çərçivəsində Avropa İttifaqı pasportuna sahib olub.
Qəzetə ötürülən sənədlərə əsasən, Kiprin yunan hökuməti 2013-cü ildən bu yana tətbiq etdiyi proqram çərçivəsində 4 milyard avrodan çox gəlir əldə edib. Təkcə ötən il bu proqram çərivəsində 400-dən çox pasport verilib.
Xəbərə əsasən, pasport alanlar arasında Rusiya Dumasının bir sabiq millət vəkili, Ukraynanın ən böyük ticarət bankının qurucuları da var.
""Qızıl viza"" proqramına görə, ölkədə 2 milyon avroluq daşınmaz əmlak alan və ya 2.5 milyon avroluq şirkət və ya sərmayə qoyan şəxslər bu ölkənin vətəndaşı ola bilərlər.
Proqramdan faydalanmaq üçün hər hansı bir dil və ya qeydiyyat şərti yoxdur. Pasport alan şəxslər 7 ildən bir ölkəyə giriş etməlidirlər.
Amma bu proqramı tənqid edənlər prosesin şəffaf işləmədiyini, xüsusilə korrupsiya ilə ittiham edilən bir çox insanın ölkələrindəki qanundan qaçmaq üçün asanlıqla Aİ vətəndaşlığına keçə bildiyini deyirlər.
Sərmayə qarşılığında vətəndaşlıq verən proqramlar təkcə Kiprdə yox, digər Aİ üzvü ölkələrdə var. Məsələn, 2008-ci il böhranından əziyyət çəkən Maltada da buna bənzər proqram təqdim edilmişdi. Amma Malta hökuməti şəffaflıq üçün vətəndaşlığa müraciət edənlərin siyahısını açıqlamışdı.
Portuqaliyada isə 500 min avro dəyərində daşınmaz əmlak alan şəxslərə oturmaq icazəsi verilir və həmin şəxslər 6-cı ildə vətəndaşlıq üçün müraciət haqqı qazanır.
İspaniyada da eyni məbləğə oturma icazəsi verilir. Amma vətəndaşlıq üçün müraciət edən şəxslər 10 il müddətində bu ölkədə yaşamalıdırlar.
L.Ə.
www.oxu.az 
"
"Azərbaycan bu il ərzində 25 ölkədən xarici vətəndaş qəbul edib.Azərbaycanın daha çox xarici vətəndaş qəbul etdiyi ölkələr sırasında Rusiya liderlik edir.
Oxu.Az Trend-ə istinadan məlumat verir ki, Azərbaycana daha çox turistin gəldiyi ilk 5 ölkənin siyahısında sonrakı yerləri Gürcüstan, İran, Türkiyə, Birləşmiş Ərəb Əmirlikləri tutur.
Ardıcıllıq üzrə Azərbaycana daha sonra Ukrayna, İraq, Qazaxıstan, Birləşmiş Krallıq, Səudiyyə Ərəbistanı, Oman, Özbəkistan, Almaniya, ABŞ, Türkmənistan, Belarus, Pakistan, İsrail, Hindistan, Küveytdən turist gəlir.
Azərbaycanın nisbətən daha az turist qəbul etdiyi siyahıdakı sonuncu 5 ölkə isə İtaliya, Çin, Fransa, Qətər, Niderlanddır.
Ümumilikdə, bu ilin yanvar-iyul ayları ərzində Azərbaycana 1 milyon 513 min turist gəlib. Bu da ötən ilin analoji dövrü ilə müqayisədə 24 faiz artım deməkdir. Təkcə iyul ayında ölkəmizə 330 min turist gəlib ki, bu da sözügedən müddət ərzində ən çox turistin gəldiyi aydır.
Mədəniyyət və Turizm Nazirliyi İnformasiya və ictimaiyyətlə əlaqələr şöbəsinin müdiri Vüqar Şixəmmədov Trend-ə deyib ki, sevindirici hal Körfəz ölkələrindən gələn turistlərin sayında ciddi artımın müşahidə olunması, eyni zamanda qonşu ölkələrdən – Türkiyə və Gürcüstandan, İrandan gələn turistlərin sayında artım olmasıdır.
Nazirliyin şöbə müdiri qeyd edib ki, ölkədə turizmdən gələn gəlirlər ümumi daxili məhsulun 4,1 faizini təşkil edir. Ölkəyə gələn turistlərin qalma müddəti 5-7 gündür. Turistlər səfər müddətlərinin 3-4 gününü Bakıda qalır, qalan günləri isə paytaxta daha yaxın olan regionlara səfər edirlər. Azərbaycana gələn hər bir turist 700-1000 ABŞ dolları məbləğində vəsait xərcləyir.
www.oxu.az
 
"
"Hindistanda gündəlik həyat – FOTOLARBu heyrətamiz ölkədə, rəngarəng və şən bayram şəkilləri, adi insanların səfalətini göstərən kadrlar ilə əvəzlənir. Ölkənin əhalisi 1,330,600,000 nəfər, ərazisi isə 3 287 263 km² təşkil edir. Hər iki göstəriciyə görə Hindistan Cənubi Asiyanın ən böyük ölkəsi sayılır və əhalisinə görə dünyada ikinci yeri tutur.
Oxu.Az xarici mətbuata istinadən, 2017-ci ilin avqust-sentyabr aylarında müxtəlif fotoqrafların Hindistanda çəkdiyi şəkilləri təqdim edir: 













































































E.C.
www.oxu.az
"
"Qəbələyə səfər edən turistlərin sayı açıqlandı Artıq yay mövsümü başa çatıb. Yay mövsümündə ölkəmizin bölgələrdə yerləşən turizm məkanlarına istər yerli turistlər, istərsə də xarici turistlər səfər edib. Bəs, görəsən, yayda Qəbələyə nə qədər turist səfər edib.
Oxu.Az xəbər verir ki, bu barədə Qəbələ Turizm  İnformasiya Mərkəzindən fins.az-a verilən məlumata görə, iyunda Qəbələyə 19245 nəfər turist gəlib.
Bunlardan 6845-i yerli, 12400-ü isə əcnəbi turistlərdir. Ən çox turist Qəbələyə iyul ayında gəlib. Belə ki, iyulda bu bölgəyə ümumilikdə 45463 turist gəlib ki, bunlardan 12204-ü yerli, 33259-u isə əcnəbi turistlər olub. Yayın son ayında isə Qəbələyə ümumilikdə 39191 turist gəlib. Bu saydan 10683-ü yerli, 28508-i isə əcnəbi turistlər olub. 
L.Ə.
www.oxu.az 
"
"Azərbaycanda kənd turizmi üçün yeni standartlar hazırlanırMədəniyyət və Turizm Nazirliyi və Almaniya Beynəlxalq Əməkdaşlıq Təşkilatının (GİZ) əməkdaşlığı çərçivəsində ""Kənd yerlərində yerləşdirmə vasitəsi. Yerləşdirmə vasitələrinin təsnifatı, kateqoriyalarının müəyyənləşdirilməsi və qiymətləndirmə meyarlarının tətbiq edilməsi"" standartı layihəsinin hazırlanması üzrə işlər aparılır.
Oxu.Az-ın Trend-ə istinadən məlumatına görə, Mədəniyyət və Turizm Nazirliyi tərəfindən “Kənd Yaşıl Turizminin İnkişafına Dəstək” İctimai Birliyinə dəstək göstərilib. Kənd turizminin inkişaf etdirilməsi və fəaliyyətinin dəstəklənməsi məqsədilə elektron portal (www.ruraltourism.az) yaradılıb.
Quba, Qusar, Qəbələ və İsmayıllı rayonlarında fəaliyyət göstərən kəndli fermer təsərrüfatlarında maarifləndirmə işlərinin aparılması məqsədilə Mədəniyyət və Turizm Nazirliyi İctimai Birliyə dəstək göstərib. Kənd turizminə özəl sektorun cəlb olunması məqsədilə bir neçə turizm şirkətləri ilə danışıqlar aparılıb.
S.B.
www.oxu.az
"
"Dünya Turizm Təşkilatında yaradılan Xüsusi Komitəyə Azərbaycan sədrlik edəcəkXəbər verdiyimiz kimi, Çin Xalq Respublikasının Çenqdu şəhərində Azərbaycan nümayəndə heyətinin də iştirak etdiyi BMT-nin Dünya Turizm Təşkilatının (DTT) Baş Assambleyasının 22-ci sessiyası davam edir.
Oxu.Az xəbər verir ki, tədbir çərçivəsində DTT-nin Turizm Etikası üzrə Konvensiyanın hazırlanması üzrə prosedurların yekunlaşdırılması məqsədilə sözügedən təşkilatın katibliyi tərəfindən Xüsusi Komitə (Ad Hoc) yaradılıb.
DTT-nin baş katibi Taleb Rifai qeyd edib ki, Azərbaycan Respublikasının mədəniyyət və turizm nazirinin müavini Nazim Səmədovun Turizm Etikası üzrə Konvensiyanın hazırlanması məqsədilə yaradılmış İşçi qrupuna sədrliyi zamanı göstərdiyi peşəkarlıq və səriştə, yeni yaradılmış Xüsusi Komitəyə (Ad Hoc) onu sədr olaraq ən uyğun namizədə çevirmişdir.
Mədəniyyət və Turizm Nazirliyindən bildirilib ki, bununla da, DTT katibliyinin təklifi və üzv ölkələrin yekdil razılığı ilə N.Səmədov sözügedən Komitəyə sədr seçilib.
Qeyd edək ki, Azərbaycanın sədrliyi ilə Komitənin ilk iclası öz işinə başlayıb. İclasda Turizm Etikası üzrə Dünya Komitəsinin sədri Paskal Lami, eləcə də, DTT-yə üzv olan 40-a yaxın ölkənin nümayəndəsi iştirak edib. İclas öz işini iki gün də davam etdirəcək.
Məlumat üçün bildiririk ki, yeni yaradılmış Xüsusi Komitənin (Ad Hoc) əsas məqsədi “Turizmin qlobal etik kodeksi”nə əsaslanaraq hazırlanmış “Turizm Etikası üzrə Konvensiya”nın razılaşdırılması və sənədin yekun variantının BMDTT-nin Baş Assambleyasının 22-ci sessiyasına təsdiq üçün təqdim edilməsindən ibarətdir.
Sözügedən Konvensiya turistlərin hüquqlarının qorunması, onların təhlükəsizliyi naminə aparılmalı olan islahatlar, turizm sənayesi mütəxəssislərinin üzərinə düşən öhdəliklər, eləcə də, turizmin davamlı inkişafda və beynəlxalq sülhdə oynadığı rol və turizm sektoru üzrə bir sıra digər mühüm müddəaları özündə əks etdirəcək. Qeyd olunan sənəd BMDTT-nin ilk Konvensiya sənədi olacaq.
L.Ə.
www.oxu.az 
"
"Bakıda turistlər üçün vahid kartlar hazırlanır — YENİLİKBakıda muzeylərdə, mədəniyyət obyektlərində, ictimai nəqliyyat vasitələrində və turistlər üçün turlar təşkil edən ""Baku city bus"" avtobuslarında istifadə məqsədilə vahid turist kartları hazırlanır.
Oxu.Az xəbər verir ki, bunu Trend-ə Milli Turizm Təbliğat Bürosunun (MTTB) mətbuat xidmətinin katibi Kənan Quluzadə deyib.
Onun sözlərinə görə, kartın hazırlanmasında məqsəd turistlərin məmnunluğunu təmin etmək, MTTB-nin bu layihədən gəlir əldə etmək istəyidir.
Dünyanın inkişaf etmiş bir çox ölkələrində belə kartların mövcud olduğunu deyən K.Quluzadə qeyd edib ki, turistlər üçün 2 cür – 30 günlük və 1 illik kartın hazırlanması nəzərdə tutulur. 1 illik kartın istifadə müddəti uzadıla da bilər: ""Bu kartları əldə edən həm xarici, həm də yerli vətəndaş müəyyən xidmətlərdən pulsuz istifadə edə, müəyyən xidmətlərdən isə güzəştlə istifadə edə biləcək: ""Kartlara muzeylərə giriş, Bakıda ekskursiya keçirən avtobuslardan, nəqliyyat vasitələrindən istifadə daxildir. Bu kart müəyyən mağazalarda endirim imkanı da verə bilər. Hazırda bunlar araşdırılır. Turistlər tərəfindən hansı xidmətlər daha çox alqışlanırsa, onu genişləndirəcəyik, hansı xidmətlərdən az istifadə edilərsə, onu azaldacağıq"".
K.Quluzadə deyib ki, hazırda kartlarla bağlı layihə müvafiq dövlət və biznes strukturları ilə müzakirə edilir: ""Ümid edirik ki, bu layihə yaxın vaxtlarda ictimaiyyətə təqdim ediləcək"".
Büro rəsmisi əlavə edib ki, turistlər üçün nəzərdə tutulan kartlar elektron olacaq. Bu kartları turizm agentliklərindən, şəhərdəki müəyyən satış nöqtələrindən əldə etmək, eyni zamanda, onlayn sifariş etmək də mümkün olacaq.
K.Quluzadə bildirib ki, hazırda kartın qiyməti müzakirə edilir: ""Biz çalışacağıq ki, qiymət yüksək olmasın və hamı bundan xüsusi xidmət kimi istifadə edə bilsin"".
E.Ə.
www.oxu.az
"
"Polşadan Azərbaycana gələn turistlərə bəd xəbər: Konsulluq işləməyəcəkAzərbaycanın Polşadakı səfirliyinin konsulluq bölməsi 13 gün işləməyəcək.
Oxu.Az xəbər verir ki, səfirliyin mətbuat xidmətindən Report-a verilən məlumata görə, diplomatik nümayəndəlik sentyabrın 12-dən 25-dək viza müraciətlərini qəbul etməyəcək.
Səfirliyin konsulluq bölməsinin müvəqqəti bağlanmasının dəqiq səbəbi açıqlanmayıb. Diplomatik nümayəndəlikdən bildirilib ki, bu, texniki məsələlərlə bağlıdır.
Məlumata görə, viza müraciətlərinin qəbulu sentyabrın 26-dan bərpa ediləcək.
A.M.
www.oxu.az
"
"“Buta Airways”in Bakıdan Kiyevə ilk reysi reallaşdırıldı - FOTO+VİDEOAzərbaycanın ilk aşağı büdcəli aviaşirkəti “Buta Airways” Bakıdan Kiyevə ilk reysini reallaşdırıb.  
Oxu.Az  xəbər verir ki,  Bakı-Kiyev marşrutu üzrə uçuş həyata keçirən müasir “Embraer 190” təyyarəsi  artıq ""Juliana"" hava limanına eniş edib.

Aviareys haqqında jurnalistlərə açıqlama verən “Buta Airways” şirkətinin direktoru Cəmil Manizadə bildirib ki, bu marşrut üzrə uçuşlar  həftənin iki günü – çərşənbə axşamı və çərşənbə günləri baş tutacaq. Oktyabr ayının 29-dan isə uçuşlar həftədə 3 dəfə həyata keçiriləcək.  Belə ki, cümə günü də bu reys üzrə səfər etmək mümkün olacaq: “İlk mərhələdə aviaşirkət Bakıdan Moskva (“Vnukovo” Hava Limanı), Antalya, Kazan, Mineralnıye Vodı, Kiyev, Tbilisi və Tehrana uçuşlar yerinə yetirəcək. Oktyabr ayının 29-dan “Buta Airways”in marşrut şəbəkəsinə İstanbul və Sankt-Peterburq kimi şəhərlər də əlavə olunacaq”.

O ki qaldı aviareysin müştərilərə təklif etdiyi  digər xidmətlərin keyfiyyətinə,  bəlli olub ki,  şirkət baqajın, əl yükünün daşınması, təyyarədə yer seçimi kimi əlavə xidmətləri ödəniş müqabilində təklif edəcək.
“Üç ölçünün cəmi üzrə 110 santimetrdən artıq olmayan ölçüdə və çəki məhdudiyyəti tətbiq olunmayan əl yükünün daşınması 25 avro təşkil edəcək.  Analoji qiymətə çəkisi 23 kiloqrama qədər  və üç ölçünün cəmi üzrə 158 santimetrdən artıq olmayan ölçüdə qeydiyyatdan keçirilən baqaj daşımaq mümkün olacaq.  Saytda və ya kassada öncədən baqaj yeri üçün ödəniş edildikdə, qiymət 20 avro təşkil edəcək”, - deyə  Cəmil Manizadə bildirib.

Şirkət direktoru onu da qeyd edib ki, aviaşirkətin bütün reyslərində sendviçlər və su pulsuzdur: “İsti yeməyi aviabiletin alınması prosesi zamanı 7,90 avro ödəniş etməklə, öncədən sifariş etmək olar. Həmçinin təyyarənin göyərtəsində müxtəlif içkilər və soyuq qəlyanaltılar əldə etmək mümkündür. ""Buta Airways""in reyslərində əlavə opsiyalar kimi təyyarə salonunda komfortlu yerlər də təqdim olunacaq. Birinci sırada və qəza çıxışının yanında ayaqlarınız üçün daha geniş sahəsi olan yerlər 25 avro, ön sıralarda prioritet yerlər 15 avro təşkil edəcək. Uçuşa qeydiyyat aviaşirkətin saytında və müstəqil qeydiyyat köşklərində pulsuz olaraq mümkün olacaq. Bu, hava limanındakı qeydiyyat masalarında isə 3 avro təşkil edəcək”.

Qeyd edək ki,  “Buta Airways” Azərbaycanın ilk aşağı büdcəli aviaşirkətidir və ""Azərbaycan Hava Yolları"" QSC-nin (AZAL) struktur bölməsidir. 2016-cı ilin dekabrında əsası qoyulub. Aviaşirkətin donanması müasir “Embraer” təyyarələrindən ibarətdir. Aviaşirkət Bakıda, Heydər Əliyev Beynəlxalq Hava Limanında yerləşir.

www.oxu.az 
"
"Heydər Əliyev Beynəlxalq Aeroportunun sərnişin dövriyyəsi növbəti rekord göstəriciyə yaxınlaşırHeydər Əliyev Beynəlxalq Aeroportu 2017-ci ilin yanvar-avqust ayları ərzində 2,7 milyondan çox sərnişinə xidmət etmişdir ki, bu da ötən ilin analoji göstəricisindən 29 faiz çoxdur. İlin sonunadək yekun sərnişin dövriyyəsinin ötən ildəki 3,5 milyon nəfərdən çox olması gözlənilir ki, bu da aeroportun növbəti rekord göstərici olacaq.
Hesabat dövründə “Azərbaycan Hava Yolları” (AZAL) milli aviadaşıyıcısının payına 1,61 milyon sərnişin düşmüşdür ki, bunun da 408 min nəfəri daxili reyslərlə daşınmışdır.
Sərnişinlərin 84,9 faizi beynəlxalq reyslərin payına düşmüşdür. Bu ilin ilk səkkiz ayı üzrə statistikaya əsasən Bakıdan ən populyar beynəlxalq istiqamətlər -  Moskva, İstanbul, Dubay, Kiyev və Tehran olmuşdur. Bu istiqamətlər üzrə 1,34 milyon sərnişin daşınmışdır.
Göstərilən dövr ərzində ən fəal aviaşirkətlərin beşliyinə AZAL, Turkish Airlines, flyDubai, Aeroflot və “Ukrayna Beynəlxalq Hava Yolları” aviaşirkəti daxil olmuşdur. Bu aviaşirkətlərin reysləri ilə beynəlxalq istiqamətlər üzrə 1,78 milyon sərnişin daşınmışdır.
Hazırda Heydər Əliyev Beynəlxalq Aeroportu 53 istiqamət üzrə 29 aviaşirkətə xidmət göstərir. Yeddi aviaşirkət – “IrAero”, “Jazeera Airways”, “ZagrosJet”, “Pegas Fly”, “Kish Air”, “Nordwind Airlines” və “Wataniya Airlines” cari ilin yayından uçuşlara başlamışdır.
Cari ilin sentyabr ayından ilk milli lou-koster “Buta Airways” uçuşlara başlamışdır.
Aviaşirkət Moskva, Kiyev, Tbilisi, Kazan, Mineralnıye Vodı, Tehran və Antalyaya uçuşlar yerinə yetirir. Oktyabrın 29-dan etibarən “Buta Airways” Bakıdan İstanbula və Sankt-Peterburqa uçuşlara başlayacaq.
Heydər Əliyev Beynəlxalq Aeroportunun  yeni aerovağzal kompleksi (Terminal 1) 2014-cü ilin aprel ayında istifadəyə verilmişdir. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti ""Skytrax"" tərəfindən Heydər Əliyev Beynəlxalq Aeroportu 4 ulduza layiq görülmüşdür.
Cari ilin mart ayında Heydər Əliyev Beynəlxalq Aeroportu Rusiya və MDB ölkələrinin bütün hava limanları arasında göstərilən xidmət səviyyəsinə görə ən yaxşılar siyahısına başçılıq edərək Skytrax World Airport Awards mükafatına layiq görülmüşdür.
www.oxu.az
 
"
"Azərbaycandakı hotellərin gəlirləri açıqlandıBu ilin yanvar-iyun aylarında Azərbaycanda mehmanxana və mehmanxana tipli müəssisələrdə yerləşdirilmiş şəxslərin sayı 602 min nəfər, gecələmələrin sayı 1,081 mln. adam-gecə olub.
Dövlət Statistika Komitəsindən Oxu.Az-a verilən məlumata görə, ötən ilin müvafiq dövrü ilə müqayisədə yerləşdirilmiş şəxslərin sayında 42,9%, gecələmələrin sayında isə 52% artım müşahidə edilib. Yerləşdirilmiş şəxslərin 68,4%-i xarici ölkə vətəndaşları olub, onlar tərəfindən keçirilmiş gecələmələrin sayı ümumi gecələmələrin 65,9%-ni təşkil edib.
Gecələmələrin 58,2%-i Bakıda, 9,3%-i Qəbələdə, 5,8%-i Qusarda, 4,1%-i Naxçıvan Muxtar Respublikasında, 2,1%-i Qubada, 1,5%-i Şamaxıda, 1,4%-i Xaçmazda, 17,6%-i isə digər şəhər və rayonlarda yerləşən mehmanxanalarda qeydə alınıb.
Bu dövrdə mehmanxana və mehmanxana tipli müəssisələrin gəlirləri 136,6 mln. manat olub ki, bu da ötən ilin eyni dövrü ilə müqayisədə 37,8% çoxdur. Gəlirlərin 68,8%-i nömrələrin satışı üzrə xidmətlərdən, 21,4%-i içki və qida məhsullarının satışı üzrə xidmətlərdən, 9,8%-i isə digər xidmətlərin göstərilməsindən əldə edilib. Gəlirlərin 97 mln. manatı (71%-i) xarici vətəndaşlara göstərilmiş xidmətlər nəticəsində formalaşıb.
Xidmətlərin göstərilməsinə çəkilən xərclər 105,2 mln. manat olub ki, onların 32,3%-ni əməkhaqqı xərcləri, 14,9%-ni içki və yeməklərin hazırlanması üçün alınan mallara çəkilən xərclər, 8%-ni yanacaq və enerji xərcləri, 7,9%-ni bütün növ sosial sığortalar üzrə ayırmalar, 7,3%-ni amortizasiya ayırmaları, 29,6%-ni isə digər xərclər təşkil edib. Bu müəssisələrdə çalışan işçilərin sayı ötən ilin eyni dövrü ilə müqayisədə 11,8% artaraq, 9770 nəfər olub və bir işçiyə düşən orta aylıq nominal əməkhaqqının məbləği 579,3 manat təşkil edərək, ölkə üzrə orta göstəricidən 11,1% çox olub.
A.M.
www.oxu.az
"
"Azərbaycana vizasız gəliş imkanları verilən ölkələrin sayı artırıla bilərHazırda Xarici İşlər Nazirliyi ilə Mədəniyyət və Turizm Nazirliyi arasında Azərbaycana vizasız gediş-gəliş imkanları verilən ölkələrin sayının artırılması, elektron vizanın daxil edildiyi ölkələrin siyahısının genişləndirilməsi istiqamətində danışıqlar aparılır.
Oxu.Az Trend-ə istinadən xəbər verir ki, ""Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi""nin yarımillik monitorinq və qiymətləndirmə hesabatında qeyd edilib ki, Azərbaycan Prezidentinin müvafiq Sərəncamı ilə aidiyyəti qurumlara sərhəddən sürətli keçidin təmin edilməsi məqsədilə turistlər və yerli vətəndaşlar üçün dövlət sərhədinin buraxılış məntəqələrində əlavə keçidlərin quraşdırılması, sərhəddə sıxlığın yollarda quraşdırılmış interaktiv lövhələr vasitəsilə turistlərə əvvəlcədən bildirilməsi, müvafiq dövlət qurumlarının əməkdaşlarına turistlərlə davranış qaydaları ilə bağlı maarifləndirici təlimlərin keçilməsi və digər istiqamətlərdə bir sıra tapşırıqlar verilib.
Qanunvericilikdə edilən son dəyişikliklərdən sonra sürətləndirilmiş elektron vizanın verilmə müddəti 3 gündən 3 saata endirilib. ""ASAN Viza"" sistemi vasitəsilə elektron vizaların əldə edilməsi üçün müraciət etmək imkanı verilən ölkələrin siyahısı artırılaraq, 93-ə çatdırılıb.
Hesabatda qeyd edilib ki, dövlət sərhədinin buraxılış məntəqələrində turistlər üçün əlavə keçid zolağının quraşdırılması məqsədilə infrastrukturun yenidən qurulması müəyyən qədər maliyyə vəsaiti tələb edir. Növbəti ilin dövlət büdcəsi hazırlanarkən, bu xərclər də nəzərə alına bilər və ya məsələnin həlli istiqamətində alternativ imkanlar dəyərləndirilə bilər.
Hesabatda əlavə edilib ki, ""Sərhədkeçmə prosedurlarının sadələşdirilməsi və turistlər üçün viza verilməsi prosedurlarının asanlaşdırılması"" üzrə işçi qrup yaradılıb.
Turist axınlarının stabilləşdirilməsi, intensivləşdirilməsi və diversifikasiyası məqsədilə 39 ölkə üzrə vizasız, 10 ölkə ilə hava limanlarında viza rejimi tətbiq ediləcək və elektron viza veriləcək ölkələrin siyahısına 35 ölkənin əlavə edilməsi ilə bağlı müvafiq təkliflər aidiyyəti qurumlara təqdim olunub.
A.M.
www.oxu.az
"
"Ölkəyə gələn turistlərin bank əməliyyatları - Rəsmi rəqəmlər ""2017-ci ilin ilk altı ayı ərzində “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”ndə müəyyən edilən tədbirlərin 14 faizinin icrası tamamlanıb, 56 faizinin icrası üzrə işlərə başlanılıb"".
Oxu.Az xəbər verir ki, bu barədə Strateji Yol Xəritəsinin yarımillik monitorinq və qiymətləndirmə hesabatında qeyd edilir.
Bildirilir ki, ötən ilin müvafiq dövrü ilə müqayisədə 2017-ci ilin ilk altı ayında ölkəyə gələn əcnəbi və vətəndaşlığı olmayan şəxslərin sayında 24 faiz artım, həmin şəxslərin ölkədə bank kartları üzrə əməliyyatlarında isə 93 faiz artım qeydə alınıb.
Turizm sektorunda qurumlar arasında koordinasiyanın təmin edilməsi məqsədi ilə Azərbaycan Respublikasının Turizm Şurası, turizm sahəsindətəbliğat-təşviqat tədbirlərinin daha mərkəzləşdirilmiş qaydada təşkili məqsədi ilə isə Milli Turizm Təbliğat Bürosu yaradılıb.
Ölkəyə gələn turistlərin dövlət sərhədinin buraxılış məntəqələrindən sürətli keçidinin təmin olunması və viza sisteminin asanlaşdırılması üçün müvafiq normativ hüquqi aktlar qəbul edilməklə, sürətləndirilmiş elektron vizanın verilməsi müddəti 3 (üç) gündən 3 (üç) saatadək endirilib. Regionlarda turizm sektorunun inkişafı məqsədilə turizm və rekreasiya zonalarında bütün turizm xidməti obyektlərinin tikintisinə, eləcə də, digər regionlarda 2–3 ulduzlu və “hostel” tipli yerləşdirmə vasitələrinin tikintisinə investisiya təşviqi sənədinin verilməsi yolu ilə həmin ərazilərə investorların cəlb edilməsi nəzərdə tutulub.
Xəzər dənizinin (gölünün) Azərbaycan Respublikasına mənsub olan bölməsindən turizm məqsədləri üçün daha səmərəli istifadəsini təmin etmək məqsədilə “Azərbaycan Respublikasında çimərlik turizminin inkişafına dair 2017–2020-ci illər üçün Tədbirlər Planı” qəbul edilib.
Bundan əlavə, ölkəmizə turist səfərlərinin sayının artmasına təkan verəcək birinci Bakı Ticarət Festivalı (Baku Shopping Festival) keçirilib.  
Problemlərə gəlincə, hesabatda qeyd edilib ki, Milli Turizm Təbliğat Bürosunun fəaliyyətinin təşkili nəzərdə tutulduğu qaydada tam təmin edilməyib. “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”nə əsasən, Milli Turizm Təbliğat Bürosunun bir çox tədbirlər üzrə əsas icraçı kimi müəyyən edilməsinə baxmayaraq, 2017-ci ilin ilk altı ayı ərzində bu tədbirlərin əksəriyyətinin icrasına başlanılmayıb. Tədbirlərin icrası istiqamətində hər hansı təşəbbüs layihəsi və ya təklif hazırlanmayıb, infrastruktur və maliyyə imkanlarının məhdud olması əsas gətirilib. 
L.Ə.
www.oxu.az 
"
"Kanadada vətəndaşlıq almaq istəyənlərin nəzərinə Bir çoxları üçün Kanada vətəndaşlığını almaq həmişə maraqlı olub. Bu ölkə öz təbiəti və başqa xüsusiyyəti ilə həmişə immiqrantların diqqətini çəkib.
Oxu.Az xəbər verir ki, bunu nəzərə alaraq, fins.az Kanadada vətəndaşlıq almaq qaydaları ilə bağlı proseduru araşdırıb.
Hazırkı qaydalara görə, Kanadada vətəndaşlıq almaq üçün ilk növbədə fiziki olaraq Kanadada olmalısınız. Bunun üçün ən azından 6 il ərzində  1460 (4 il) gün bu ölkədə daimi yaşayış hüququ almış şəxs kimi Kanadada yaşamalısınız. Həmçinin vətəndaşlıq almaq istəyən şəxsin 19 -dan çox yaşı olmalı və bu ölkənin iki rəsmi dilindən ən azı birini bilməlidir. Bundan başqa, Kanada vətəndaşlığını almaq üçün aşağıdakı sənədləri doldurulmalıdır.
CIT0002E – sənədi doldurulmalıdır
Təhsil təqaüdü oxunmalıdır
Ərizə doldurulmalıdır
Sənədlər və ərizələr elektron formada göndərilməlidir
Ərizə qəbul olunduqdan sonra xüsusi testdən keçmək lazımdır
Andiçmə mərasiminə gedin və vətəndaşlıq pasportunuzu əldə edin
Kanada Immigration and citizenship qurumu ərizə verənin ərizəsinə baxdıqdan sonra onlar bildirişi aidiyyəti orqana göndərirlər və vətəndaşlıq verilməsi haqqında məlumat bazaya yerləşdirilir.
Bundan başqa, aidiyyəti orqan təhsil təqaüdü olan Discover Canada: The Rights and Responsibilities of Citizenship (Öhdəliklər  və hüquqlar ) göndərir ki, vətəndaşlıq almaq istəyən şəxs testdən keçmək üçün mütləq bu  qaydaları yaxşı öyrənməlidir.
Daha sonra Immigration and citizenship (CİC) testin vaxt və tarixi haqqında vətəndaşlıq almaq istəyən şəxsə bildiriş göndərir. Bildirişdə imtahanın vaxtı göstərilir. İmtahan iki cür ola bilər: şifahi və ya yazılı. Əgər vətəndaşlıq almaq istəyən şəxsin görmə qabiliyyəti zəifdirsə və ya əcnəbi dildə bir o qədər yaxşı yaza bilmirsə, o zaman imtahan şifahi formada vətəndaş hakiminin iştirakı ilə həyata keçirilir. Daha sonra gələcək Kanada vətəndaşı imtahana gəlməlidir. Əgər vətəndaşlıq almaq istəyən şəxs test imtahanına gəlmirsə, o zaman CİC tərəfindən həmin şəxsə müraciət yollanır və 30-90 gün ərzində şifahi şəkildə imtahan verməsi üçün şərait yaradılır.
Qeyd edək ki, vətəndaşlıq sertifikatı bütün bu prosedurları keçdikdən sonra andiçmə mərasimində verilir.
L.Ə.
www.oxu.az 
"
"Azərbaycana gələn turistlər bunlardan narazıdır ""Xarici ölkələrdən Azərbaycana gələn turistlərin böyük əksəriyyəti buradan razı gedirlər. Amma onların arasında bəzi şeylərdən narazı qalanlar da var"".
Oxu.Az xəbər verir ki, bunu Milli.Az-a açıqlamasında Milli Turizm Təbliğatı Bürosunun mətbuat katibi Kənan Quluzadə deyib.
Büronun sözçüsü turistlərin narazı qaldığı həmin məqamları da açıqlayıb: ""Biz ölkəmizə gələn turistlərin bir qisminin arasında sorğu keçirmişik. Birincisi, turistlər deyiblər ki, yerli əhalinin ingilis dilini zəif bilməsi onlar üçün sıxıntı yaradıb. İkinci əsas narazılıq nəqliyyatda, xüsusən taksi sürücülərinin yalanları və fırıldaqçılığıdır.
Onlar animatorların sayının azlığından şikayət ediblər. Yəni turistlərin fikrincə, burada onlar üçün əyləncələr azdır. Bundan əlavə, problemlərdən biri bələdçilərin azlığı və keyfiyyəti məsələsidir. Eləcə də, ""rent a car"", yəni turistlərin avtomobillərin icarəyə götürməsi ilə bağlı problem var. Turistləri narahat edən digər məsələlərdən biri isə ictimai tualetlərin, ayaqyoluların az olması, bəzi yerlərdə isə, ümumiyyətlə, olmamasıdır. Lakin bu problemin aradan qaldırılması üçün artıq konkret təklif verilib və yəqin ki, onun köklü həlli üçün işlər görüləcək"".
Mətbuat katibi qeyd edib ki, əslində, bunların heç biri sistemli, ciddi problem deyil: ""Bütün bu problemlər, çatışmazlıqların hamısı düzələn şeylərdir. Ümid edirik və biz çalışırıq ki, bütün bunlar yaxın zamanlarda həllini tapsın"".
L.Ə.
www.oxu.az 
"
"Azərbaycana gələn turistlərin tualet problemi həll olunur“Azərbaycana gələn əcnəbi turistləri narahat edən məsələlərdən biri də ictimai tualetlərin, ayaqyoluların az olması, bəzi yerlərdə isə ümumiyyətlə olmamasıdır. Bu problemin aradan qaldırılması üçün artıq konkret təklif verilib və yəqin ki, onun köklü həlli üçün işlər görüləcək”.
Oxu.Az xəbər verir ki, bu barədə Milli.Az-a açıqlamasında Milli Turizm Təbliğatı Bürosunun mətbuat katibi Kənan Quluzadə deyib.
Büro rəsmisinin sözlərinə görə, bu problemin aradan qaldırılması üçün ölkədə hər 100 km-dən bir turizm məlumat mərkəzlərinin yaradılması planlaşdırılır: “Orada turistlər həm onlara lazım olan məlumatlar əldə edə, həm də yolüstü dincələ, həm uşaqlarını əyləndirə, həm də su və tualet ehtiyaclarını ödəyə bilərlər. Bununla bağlı monitorinq aparmışıq. Ölkə üzrə 26 belə məntəqənin inşa edilməsi nəzərdə tutulur. Bu təklif çoxdan müzakirə olunurdu, amma artıq qərar verilib. Şəhər yerlərində isə bu problemin həlli məsələsi bir qədər vaxt ala bilər. Yəqin sadəcə ictimai tualetlərin sayı artırılmalıdır”.
A.M.
www.oxu.az
 
"
"Asan vətəndaşlıq verən ölkələr – SİYAHIBir çox ölkələr var ki vətəndaşlığı satır. Ölkələrə uyğun olaraq bu qaydalar dəyişir. Qaydalarla yanaşı vətəndaşlığı almaq üçün müəyyən məbləğdə pul da ödəmək lazım olur. Bəzi ölkələrdə əmlak almaq və ya biznes qurmaqla vətəndaşlıq almaq olar.
Oxu.Az turizm.fins.az-a istinadən asan vətəndaşlıq verən ölkələrin siyahısını təqdim edir:
Malta 
İqtisadi inkişafı sürətləndirmək üçün Malta hökuməti bu adada ev alanlar üçün vətəndaşlıq təqdim edir. Minimum 880 min avro ödəyərək daşınmaz əmlak sahib olaraq Malta vətəndaşlığını almaq olar. 
Avstriya, Macarıstan, Kipr 
2011-ci ildən etibarən Avstriya, Macarıstan və Kipr əcnəbilər üçün vətəndaşlıq təklif edir. Bunun üçün xüsusi bir bacarıq və ya qabiliyyət lazım deyil. Sadəcə 360 min avro ödəməklə Avstriya və Macarıstanın 2,5 milyon avro ödəməklə isə Kiprin vətəndaşı ola bilərsiniz.
Latviya, Böyük Britaniya, Kanada, ABŞ
Latviya, Kanada, ABŞ və Böyük Britaniyada da müəyyən həcmdə maliyyə yatırımları etməklə vətəndaşlıq almaq olar. Lakin investisiya ilə yanaşı vətəndaşlıq almaq istəyən şəxs bir neçə il həmin ölkədə yaşamalıdır.
Antiqua və Barbuda
Karib dənizində yerləşən Antiqua və Barbuda Britaniya dostluğu təşkilatının üzvüdür. Bu ölkənin vətəndaşlığını almaq üçün ölkənin milli inkişaf fonduna minimum 250 min dollar pul köçürməli və bu ölkədə minimum 400 min dollar dəyərində daşınmaz əmlak almalısız. Vətəndaşlıq aldıqdan sonra il ərzində ən azından 7 gün bu ölkədə yaşamaq lazımdır.  Antiqua və Barbuda pasportu ilə 129 ölkəyə səfər etmək mümkündür. Pasport 4-6 ay ərzində verilir.
Dominikan Respublikası
Dominikan Respublikasının pasportunu almaq üçün 100 min dollar ödəmək lazım olacaq. İki nəfərlik ailə (+az yaşlı uşaqlar) üçün bu məbləğ 200 min dollara bərabərdir. Bu ölkənin pasportu ilə Böyük Britaniya ilə yanaşı 50 ölkəyə səfər etmək mümkündür.
Sent-Lüsiya
Bu ölkədə 100 min dollardan çox investisiya yatıran şəxs avtomatik vətəndaşlıq alır. Hətta bu ölkədə bir gün belə yaşamasa da. Sent-Lüsiyanın pasportu ilə Şengen ölkələrinə və əksər Cənubi Amerika ölkələrinə səfər etmək olar.
Sinqapur
Sinqapurda vətəndaşlıq almaq üçün ilk növbədə bu ölkəyə 1,8 milyon dollar investisiya yatırmaq lazımdır. 
S.B.
www.oxu.az
"
"Rusiyanın milyarderlər məhləsində evlər satışa çıxarıldı  Moskvada yerləşən və qeyri-rəsmi adı ""Rublevka"" olan ərazidə yerləşən malikanələr 50% endirimlə satışa çıxarılıb.
Oxu.Az fins.az-a istinadən xəbər verir ki, Kalinka Qrupun hesablamalarına görə, bu evləri 15 milyon dollar gəlirlə əldə etmək olar. Hazırda adıçəkilən rayonda 2000-ci illərdə tikilmiş malikanələrin, demək olar ki, 90%-i satışa çıxarılıb. Ekspertlərin fikrincə, buna səbəb vaxtı ilə ""Rublevka""nın çiçəklənən dövründə tikilən köhnə üslublu malikanələrdir.
Qeyd olunur ki, artıq sahibkarlar Ermitaja bənzər malikanələrdə yaşamaqdan usanıblar. Bu cür evlərin rekonstruksiya olunması külli miqdarda vəsait tələb edir. Həmçinin bu cür evlərin saxlanılması da baha başa gəlir.
Məlumat üçün bildirək ki, ötən ildən bu rayonda evlərə olan tələbat dəfələrlə aşağı düşüb. 
L.Ə.
www.oxu.az 
"
"Xaricə getmək istəyənlər üçün vizaların qiyməti Azərbaycan vətəndaşlarının ən çox getdiyi ölkələrin viza rüsumları araşdırılıb.
Oxu.Az Fins.az-a istinadən xəbər verir ki, Şengen ölkələrinə daxil olan dövlətlərə viza rüsumu 35 avrodur.
Böyük Britaniya, İrlandiya, Bolqarıstan, Kipr və Rumıniyaya viza rüsumları aşağıdakı kimidir:
Bolqarıstan – 60 avro
Rumıniya – 60 avro
Böyük Britaniya – 130 dollar
Bəzi Avropa ölkələrinin ölkəmizdəki konsulluqlarından başqa, viza alınması üçün xidmət göstərən mərkəzlər də var. Həmin mərkəzlərdə göstərilən xidmətlərə görə əlavə 25 avro ödənilməlidir. Bunlar İtaliya, Fransa və digər bəzi Avropa ölkələridir.
Ərəb ölkələrinə gedərkən viza almaq bir qədər ucuz başa gəlir.
Birləşmiş Ərəb Əmirliyi – 75 dollar
Misir – 40 dollar
Əgər Birləşmiş Ərəb Əmirliyinə viza alarkən, hoteldə bron edirsinizsə, o zaman 75 dollar ödəməlisiniz. Ancaq təkcə viza almaq üçün 100 dollar rüsum ödənməlidir.
Misirin Şarm-əl-Şeyx istirahət mərkəzinə səfər etdikdə, bu ölkənin hava limanında 25 dollar ödəməklə, viza əldə etmək mümkündür.
Amma Qahirəyə və ya digər qeyri-turistik şəhərlərə səyahət etmək üçün viza rüsumu 40 dollardır. 
ABŞ – 160 dollar
Kanada – 100 Kanada dolları – (76.41 ABŞ dollar)
Məlumat üçün bildirək ki, Kanadaya viza almaq üçün “VSF” şirkətinin xidmətlərindən yararlanmaq üçün əlavə 114 manat ödənilməlidir.
Braziliyaya viza rüsumu isə 20 dollardır.
Sinqapura vizanı online əldə etmək mümkündür. Bu zaman isə rüsum 50 dollardır. Hazırda rusiyalı turistlərin ən çox üz tutduğu ölkələr arasında lider olan Taylanda viza 40 dollardır.
Azərbaycanlıların ən çətin viza ala biləcəyi ölkə isə Çindir. Belə ki, Çinin ölkəmizdəki səfirliyindən verilən məlumata görə, bu ölkəyə 2 cür viza almaq olar. Bunlar biznes və turist vizasıdır.
Lakin Çinə getmək istəyənlər əlavə minimum 3 nəfər şəxs tapmalıdır. Belə ki, ötən ilin iyulundan tətbiq edilən qaydalara əsasən, Çinə turist kimi getmək istəyənlər 4 nəfərdən az olmamalıdır. Çin vizasının rüsumu isə bir nəfər üçün 40 dollardır.
Bu viza 30 gün müddətinə verilir və onunla bir dəfə gediş-gəliş etmək olur. Çinə ən çox viza 6 ay müddətinə verilir. Amma mütləqdir ki, bu müddət ərzində Çinə ən azı 2 dəfə səfər edəsiniz. Bunun üçün viza rüsumu 60 dollardır.
Honqkonqa 14 günlük viza rüsumu isə 30 dollar müəyyən olunub.
L.Ə.
www.oxu.az 
"
"Turistlərin kosmosa gedəcəyi vaxt açıqlandı Rusiyalı turistlər 2019-2020-ci illərdən sonra kosmosa gedə biləcəklər.
 
Oxu.Az Lent.az-a istinadən xəbər verir ki, bu barədə ""Roskosmos"" korporasiyasının baş direktoru İqor Komarov bildirib.
Onun sözlərinə görə, yaxın vaxtlarda beynəlxalq kosmik stansiyaya turistlərin uçuşu gözlənilmir: ""Bu, 2019-2020-ci illərdən tez baş verməyəcək"".
L.Ə.
www.oxu.az 
"
"Ərəblərin Azərbaycana axın etməyinə səbəb nədir? – VİDEOSORĞUBu il Azərbaycana gələn turistlərin sayı xeyli artıb. Bakının mərkəzi küçələrində hər addım başı ərəb, iranlı turistə, eləcə də digər millətlərin nümayəndələrinə rast gəlmək olar. Ərəblərin sayı digərləri ilə müqayisədə çoxluq təşkil edir.
Statistikaya görə, bu il ərzində ölkəmizə 263 min ərəb gəlib. Ərəblərin Azərbaycana axın etməyinə səbəb nədir? Onlar ölkəmiz haqqında nə düşünürlər?
Oxu.Az xəbər verir ki, AzVision.az-ın əməkdaşları bu suallara cavab taplaq üçün paytaxtımıza təşrif buyuran ərəb turistlər arasında sorğu keçirib. 
Ərəb qonaqlarımızın fikirləri ilə təqdim etdiyimiz videoda tanış ola bilərsiniz:

E.Ə.
www.oxu.az
"
"Azərbaycan qonaqpərvər ölkələrin siyahısında yer aldı Azərbaycan qonaqpərvər ölkələr siyahısında 87-ci yerdə qərarlaşıb.
Oxu.Az ""Passport İndex"" portalının hazırladığı hesabata istinadən xəbər verir ki, hesabat hər bir ölkənin neçə ölkə vətəndaşını vizasız qəbul etməsi parametri əsasında hazırlanır.
Hesabatda ilk sıranı Afrikanın Komor adaları tutub. Bu ölkə dünyanın 198 ölkəsinin vətəndaşına vizasız ziyarət etməyə icazə verir. İlk sırada Komor adaları ilə bərabər 13 ölkə - Kot-Divuar, Qvineya-Bissau, Madaqaskar, Maldivlər, Mavritaniya, Mikroneziya, Mozambik, Samoa adaları, Seyşellər, Timor-Leste, Toqo, Tivalu, Uqanda da yer alıb.
İkinci sırada Kape-Verde və Dominikan, üçüncü sırada Palau qərarlaşıb. Dördüncü yerdə Cibuti, beşdə isə Haiti yer alıb.
İran 184 ölkəyə vizasız səyahət imkanı yaradaraq 11-ci yerdə, Türkiyə 162 ölkə ilə 21-ci yerdə, Ermənistan 133 ölkə ilə 28-ci yerdə, Ukrayna 96 ölkə ilə 48-ci sırada, Gürcüstan 93 ölkə ilə 50-ci sırada, Belarus 90 ölkə ilə 52-ci sırada, ABŞ 43 ölkə ilə 81-ci yerdə, Rusiya 42 ölkə ilə 82-ci sırada, Azərbaycan isə 22 ölkə ilə 87-ci sırada yer alıb. Ən son - 103-cü sırada isə ""qonaq sevməyən"" Əfqanıstan, Şimali Koreya, Somali, Suriya və Türkmənistan yer alıb. Bu ölkələrə ancaq viza ilə getmək mümkündür. 
L.Ə.
www.oxu.az 
"
" Turizm polisi yaradılır Ukraynanın turistlər tərəfindən daha çox səfər edilən şəhərlərində turizm polisi yaradılması təklif olunur. Bu şəhərlər  Odessa, Lvov və Kiyevdir.
Oxu.Az fins.az-a istinadən xəbər verir ki, bu barədə Odessa vilayətinin Milli Polis Baş İdarəsinin rəisi Dmitriy Qolovin məlumat açıqlayıb. Layihəyə əsasən, turist polislərinin mayın 1-dən sentyabrın 15-dək fəaliyyəti nəzərdə tutulur.
“Turist polisləri maksimum texniki vasitələrlə təchiz etmək planlaşdırılır. Bu polislər kurort sahələrindəki cinayətlərin aradan qaldırılması, bu şəhərlərin turistlər üçün cəlbediciliyini artırmaq, turizm sənayesinə investisiyaların artırılması və digər bu kimi məsələlərə kömək edəcək"", - deyə Qolovin bildirib.
L.Ə.
www.oxu.az 
"
"Azərbaycana gələn iranlı turist: Arvadımı velosipedə dəyişdim – VİDEO63 yaşlı Həmid Qazi İranın Tehran şəhərindədir. O, 10 ilə yaxındır ki, nəqliyyat vasitəsi kimi yalnız velosipeddən istifadə edir. Velosipedlə İranı, Türkiyəni, Gürcüstanı gəzib. Onun növbəti səfəri Azərbaycanadır. Həmid Qazinin məqsədi dünyanı velosipedlə kəşf etməkdir.
Oxu.Az-ın xəbərinə görə, AzVision.az-ın əməkdaşı ilə həmsöhbət olan Həmid Qazi ölkəmizi sevdiyini deyib:
“15 gündür ki, İrandan gəlmişəm. Azərbaycanın şəhərlərini velosipedlə gəzirəm. Bundan öncə Türkiyədə, Kiprdə, Gürcüstanda olmuşam. Məni yaxşı qarşılayırlar. Çətinliyim olan kimi kömək edirlər. Şəhərləri, kəndləri velosipedlə gəzib, xoşuma gələn yerlər haqqında yazılar yazıram. Bu yazıları İrana göndərirəm ki, həmyerlilərim belə yerlərdən xəbərdar olsunlar”. 
Həmid Qazi bildirib ki, velosipedlə səyahətə başlamazdan əvvəl 30 il hava limanında təyyarə mühəndisi kimi işləyib:
“30 il hava limanında işləmişəm. Təqaüdə çıxandan sonra qərara gəldim ki, siqareti atım və idmanla məşğul olum. Özümü buna məcbur etdim və alındı. Hər gün iki saat idman edirəm. Bədənim sağlamdır. Yollarda yağışla, günəşlə, susuzluqla qarşılaşıram. Ancaq mənə heç nə olmayıb. Çünki bədənimi idmanla bərkitmişəm. Gənclərə də məsləhət görürəm ki, siqareti atıb, idmanla məşğul olsunlar. Mən özümü 63 yaşlı insan kimi hiss etmirəm. Elə bilirəm ki, gəncəm, yenidən doğulmuşam. Çox enerjili və pozitivəm. Xoşbəxt həyat yaşayıram. Həm də yoqa müəllimiyəm. İngilis, türk, fars dillərini bilirəm”.
Həmid Qazi 4 uşaq atasıdır. Bir oğlu, 3 qızı var:
“Oğlum kompüter mühəndisidir. Qızlarım da ali təhsil alıblar. Biri dizaynerdir. Hazırda çalışırlar. Özləri üçün pul qazanırlar. Velosipedlə ölkələri gəzməyimə övladlarım qarşı çıxmadılar. Həyatımdam razıyam. Səyahət etdiyim ölkələrdə tanımadığım insanlar məni evlərinə dəvət edirlər. Proqramım çox gərgindir. Ürəyim hara gedirsə, ora da gedirəm. Daha çox qədim kəndləri, balaca şəhərləri gəzməyi xoşlayıram. Kiçik şəhərlərə, kəndlərə səyahət etmək mənə rahatdır. Velosipedlə səyahət az pul tələb edir. Gün ərzində 5 manatdan çox xərcləmirəm. Pulum var, amma özüm xərcləmirəm. Bununla insanlara mesaj verim ki, az pulla da səyahət etmək olar. Gecələri çadırlarda yatıram. Dəniz sahilində, meşəlik, ağaclıq olan yerlərdə çadır qururam. Otellərdən 10 gündə bir dəfə yuyunmaq, geyimimi dəyişmək üçün istifadə edirəm”.
İranlı səyyahın dediyinə görə, çıxdığı çətin yolda onun sirdaşı elə özüdür: 
“Kiprdə çadır quraq istəyirdim. Amma ürəyim dedi ki, problem olacaq, qurma. Doğurdan da sel oldu . Az qala məni sel aparacaqdı”. 
Həmid gün ərzində iki dəfə qidalanır. Səhərləri çörəklə əncir, xurma zeytun, axşamları isə şorba yeyir: 
“Velosiped sürən adam çox yeməməlidir. Tox olanda velosiped sürmək çətindir. Günorta yeməyindən imtina etmişəm”.
Həmid Qazi səyahətlərə çıxdığına görə həyat yoldaşından ayrılmalı olub: 
“Həyat yoldaşım səyahət etməyimi istəmirdi. Qarşıma şərt qoymuşdu ki, ya mən, ya da velosiped? Dedim ki, mən velosipedi seçirəm. 35 illik arvadımı velosipedə dəyişdim”.

S.B.
www.oxu.az
"
"Gürcüstanda dincələn azərbaycanlıların sayı bəlli oldu  Gürcüstanda  2016-cı ildə mehmanxana və mehmanxana tipli obyektlərdə qalanların ümumi sayının 65,8%-i xarici, 34,2%-i isə yerli vətəndaşlar olub.
Oxu.Az xəbər verir ki, bu barədə fins.az Gürcüstan mətbuatına istinadən məlumat yayıb. Qeyd olunur ki, qonaqların 4%-ə yaxınını, daha dəqiq desək,  3,6%-ni Azərbaycan vətəndaşları təşkil edib. 
Ötən il Gürcüstanda turist qismində qalanların 14,3%-i Rusiya, 7,4%-i Ukrayna, 6,8%-i İran, 6,3%-i İsrail, 3,6%-i Ermənistan, 3,2%-i isə Polşa vətəndaşları olub.  Gürcüstana gedənlərin 74,6%-i dincəlmək, 16%-i işgüzar səfər etmək, 1,6%-i müalicə almaq, 7,8%-i digər məqsədlərlə qonşu ölkəyə yollanıb.
L.Ə.
www.oxu.az 
"
" Gürcüstanın rekreasiya obyektlərində istirahət edən xaricilərin 3,6%-ni Azərbaycan vətəndaşları təşkil edib 2016-cı ildə Gürcüstanın mehmanxana və mehmanxana tipli müəssisələri 2,5 milyondan çox ziyarətçiyə xidmət göstərib ki, bu da 2015-ci ilin göstəricisindən 37% çoxdur.
Oxu.Az APA-ya istinadən xəbər verir ki,  ziyarətçilərin 65,8%-i xarici ölkə vətəndaşlarıdır. Onların 24%-ni Türkiyə, 21,1%-ni Polşa, 13,8%-ni Rusiya, 18,1%-ni Almaniya, 11,8%-ni İran, 5,3%-ni isə Azərbaycan vətəndaşları təşkil edir.
Ötən il xarici vətəndaşların 74,6%-i Gürcüstana istirahət, 16%-i  biznes, 1,6%-i müalicə və 7,8%-i digər məqsədlərlə səfər edib. 
2016-cı ildə Gürcüstanın rekreasiya obyektlərində istirahət etmiş xarici ölkə vətəndaşlarının 3,6%-ni Azərbaycan vətəndaşları təşkil edib.  
Qeyd edək ki, Gürcüstanda 1496 mehmanxana və mehmanxana tipli müəssisə var.  Onların 99,5%-i qeyri-dövlət, 0,5%-i isə dövlət müəssisələridir.
L.Ə.
www.oxu.az 
"
"Azərbaycana ən çox kimlər gəlir: Ərəblər, yoxsa ruslar?Bu yay Azərbaycana gələn turistlər arasında ilk yeri ərəb ölkələrindən, sonra isə Rusiyadan olan turistlər tutublar.
Oxu.Az Trend-ə istinadən xəbər verir ki, bunu Azərbaycan Turizm Assosiasiyasının sədri Nahid Bağırov deyib.
Azərbaycana bu il gələn turistlərin sayının ötən illə müqayisədə daha çox olduğunu deyən N.Bağırov qeyd edib ki, sentyabrdan Bakıdan Səudiyyə Ərəbistanının Ciddə şəhərinə, oktyabrdan isə Taylandın Banqkok şəhərinə birbaşa uçuşlar olacaq. Bu da həmin ölkələrdən Azərbaycana səfər edən turistlərin sayının artmasına təsir göstərəcək: ""Ciddə şəhərində Məkkəyə ən yaxın olan hava limanı yerləşir. Ona görə də Azərbaycandan Səudiyyə Ərəbistanına gedən zəvvarlarımız bu istiqamətdən istifadə edəcəklər”.
N.Bağırov bu istiqamətlər üzrə uçuşların daimi olacağını da açıqlayıb.
Hazırda Küveyt, Qətər və Birləşmiş Ərəb Əmirliyinin Dubay şəhərindən Azərbaycana birbaşa uçuşların olduğunu deyən Assosiasiya sədri digər yeni istiqamətlərin də nəzərdən keçirildiyini, gələn ildən yeni istiqamətlər üzrə uçuşların gözlənildiyini qeyd edib.
Qeyd edək ki, bu ilin birinci yarısında Azərbaycana gələn xarici vətəndaşların ümumi sayında Rusiya 374 491 nəfərlə (17% artım) ilk yerdə qərar tutub. Sonrakı yerlərdə Gürcüstan (254 425 nəfər, 4% artım), İran (180 103 nəfər, 89% artım), Birləşmiş Ərəb Əmirlikləri (BƏƏ) (44 196 nəfər, 338% artım), Ukrayna (27 342 nəfər, 14% artım) və İraq (19 355 nəfər, 75% artım) vətəndaşlarının xüsusi çəkisi daha çox olub. Bu dövrdə Türkiyədən Azərbaycana 138 692 nəfər gəlib ki, bu da ötən illə müqayisədə 7,6% azalma deməkdir.
Bu ilin ötən dövründə Azərbaycana ərəb ölkələrindən səfər edənlərin sayında böyük artım nəzərə çarpır. 2016-cı ilin ilk altı ayı ilə müqayisədə bu ilin ilk yarısında ölkəmizə Omandan 16 dəfə, Küveytdən 8, Səudiyyə Ərəbistanı - 6, Qətər - 5, Mərakeş - 5, BƏƏ - 4,4, Pakistan - 3,5, Əlcəzair - 3,5, İordaniya - 2,2, Türkmənistan - 2 və İraqdan təxminən 1,5 dəfə çox turist gəlib.
Regionlar üzrə isə MDB ölkələri (12%), Avropa İttifaqı ölkələri (13%) İran Körfəzi və Yaxın Şərq ölkələri (117%), Asiya ölkələri (64,4%), Afrika ölkələri (72%), Amerika və Avstraliyadan (22,8%) ölkəmizə səfər edən xarici vətəndaşların sayında da artım baş verib.
L.Ə.
www.oxu.az 
"
"“ASAN Viza” sistemi vasitəsilə 3 saat ərzində e-viza almaq mümkün olacaq2017-ci il tarixindən etibarən əcnəbilər və vətəndaşlığı olmayan şəxslər “ASAN Viza” sistemi vasitəsilə qeyri-iş və bayram günlərindən asılı olmayaraq, elektron vizaların 3 saat ərzində alınması üçün müraciət edə bilərlər. 
Oxu.Az xəbər verir ki, bu yenilik “ASAN Viza” sisteminin inkişafı və təkmilləşdirilməsi ilə bağlı əlavə tədbirlər və Azərbaycan Respublikası prezidentinin 2016-cı il 20 oktyabr tarixli 1082 nömrəli Fərmanı ilə təsdiq edilmiş “ASAN Viza” sistemi haqqında Əsasnamə”də dəyişikliklər edilməsi barədə Azərbaycan Respublikasının 21 iyun 2017-ci il tarixli, 1482 saylı Fərmanının icrasının təmin edilməsi çərçivəsində aparılan işlərin nəticəsidir.
“ASAN Viza” sistemi Azərbaycan Respublikasının 2016-cı il 1 iyun tarixli, 923 saylı “Elektron vizaların verilməsi prosedurunun sadələşdirilməsi və “ASAN Viza” sisteminin yaradılması haqqında” Fərmanı ilə yaradılıb. Sistem vasitəsilə əcnəbilər və vətəndaşlığı olmayan şəxslər elektron vizanı 3 addımla ( müraciət et, ödəniş et və e-vizanı yüklə) və 3 iş günü ərzində əldə edə bilər. Elektron viza ölkədə qalma müddəti 30 günədək müəyyən edilən birgirişli sənəddir. Elektron vizalar yalnız siyahısı Azərbaycan Respublikasının Xarici İşlər Nazirliyi tərəfindən təsdiqlənən 94 ölkənin vətəndaşlarına və həmin ölkələrdə daimi yaşayan vətəndaşlığı olmayan şəxslərə rəsmiləşdirilir.
Həmçinin “ASAN Viza” sistemi xarici vətəndaşlara qrup şəklində viza müraciətini təklif edir. Qrup müraciətləri minimum 2, maksimum isə 10 nəfər üçün nəzərdə tutulub. Qrup üzvləri üçün olunan müraciətdə bir elektron poçt ünvanı istifadə və bir ödəniş əməliyyatını etməklə bir neçə müraciət ərizəsi yaradıla bilər.
Qeyd edək ki, bu günə kimi “ASAN Viza” vasitəsilə 167.337 əcnəbi və vətəndaşlığı olmayan şəxsə elektron viza verilib.
L.Ə.
www.oxu.az 
"
"Azərbaycan rusiyalı iş adamlarının ən çox səfər etdiyi 5 ölkədən biridir Rusiyanın turizm agentliyi “Aeroklub” ölkənin biznes səyahətçilərinin seçdikləri ən məşhur istiqamətləri açıqlayıb. 
Oxu.Az xəbər verir ki, 2017-ci ilin məlumatlarına görə, rusiyalı iş adamları Qazaxıstana, Özbəkistana, Gürcüstana, eləcə də, Belarusa səfər ediblər. 
Gürcüstan son illər bu siyahıda üçlüyə daxil olub. Rusiyadan bu ölkəyə biznes məqsədilə uçuşlar 2,5 dəfə artıb. 
Ukrayna siyahıda 6-cı yeri tutub. Rusiya ilə Ukrayna arasında hava əlaqəsinin dayandırılmasından sonra bu ölkəyə uçuşlar Belarus və Azərbaycandan tranzit yolu ilə reallaşdırılır. 
L.Ə.
www.oxu.az 
"
"Ruslar sarımsaq mürəbbəsi ilə könülləri fəth etdilər – REPORTAJQəbələdə 5-ci Beynəlxalq Mürəbbə Festivalı keçirilib.
Oxu.Az xəbər verir ki, “Qafqaz Karvansaray” hotelinin qarşısındakı parkda keçirilən beynəlxalq tədbirdə xarici, yerli aşpazlar, turistlər də daxil olmaqla, 5000 nəfər iştirak edib. 
Festivala konkret olaraq Türkiyə, Almaniya, Belarus, Böyük Britaniya, Gürcüstan, Xorvatiya, İran, Qırğızıstan, Livan, Malayziya, Meksika, Moldova, Özbəkistan, Pakistan, Rumıniya, Rusiya, Polşa, Serbiya, Səudiyyə Ərəbistanı, Slovakiya, Şimali Kipr və Çin daxil olmaqla, 22 ölkədən iştirakçı qatılıb. Ölkəmizi isə bu dəfə  44 rayon və şəhərdən olan mürəbbə ustaları təmsil ediblər. 

Festivalın açılış mərasimində mədəniyyət və turizm nazirinin birinci müavini Vaqif Əliyev, Qəbələ rayon İcra Hakimiyyətinin başçısı Səbuhi Abdullayev, Milli Məclisin üzvü Fəttah Heydərov, Ümumdünya Kulinariya Təşkilatının (WAKS) prezidenti Tomas Gugler, Azərbaycan Milli Kulinariya Mərkəzinin direktoru Tahir Əmiraslanov çıxış edib. 
T.Əmiraslanov qeyd edib ki, artıq 5 ildir ki, Qəbələdə mürəbbə festivalı təşkil olunur: “2016-cı ildə 10 xarici ölkədən, 30 şəhər və rayondan, bu il isə 22 ölkədən, 44 şəhər və rayondan şirniyyatçıların iştirak etməsi bu tədbirin beynəlxalq nüfuzunun ildən-ilə daha da artmasından xəbər verir”.

Daha sonra xüsusi komissiya yaradılıb və kulinarların  məhsullarına baxış keçirilib. Rayonların hər birindən 8 çeşiddə mürəbbə hazırlayan 8 nəfərdən ibarət komanda müsabiqəyə gilas, böyürtkən, çiyələk, heyva, qoz, ərik, gül və gavalı mürəbbələri təqdim ediblər. Ümumilikdə 1200 mürəbbənin dadına baxılıb. 

Qeyd edək ki, budəfəki festivalda hamının tanıdığı ənənəvi mürəbbələrdən başqa, qeyri-adi - qarğıdalı, günəbaxan, yemiş, xiyar, badımcan, limon, bənövşə, nanə, itburnu, cır alça, pomidor, yerkökü, sarı moruq, eləcə də, müalicəvi çiçək və otlardan, bitkilərdən hazırlanan mürəbbələr də nümayiş olunurdu. Rusiya təmsilçilərinin sarımsaq-qarğıdalı, nanə mürəbbəsi, türkiyəli aşpazların ət mürəbbəsi, Tovuz rayonundan olan aşpazların vafli, brokolli, Gəncə şəhərindən olan aşpazların  noxud mürəbbəsi, Bakıdan olan aşpazların qarğıdalı mürəbbəsi isə xüsusilə maraqla qarşılandı.
Festivalın qalibi elə rusiyalı təmsilçilər olub. Yarışlar bitdikdən sonra mürəbbələrin satışı üçün şərait yaradıldı. 


Festival çərçivəsində xalq tətbiqi sənəti ustalarının əsərlərindən ibarət sərgi-yarmarkalar, şirniyyatlar, həmçinin, Qəbələnin bədii kollektivlərinin çıxışları da təşkil olunub.


Qəbələnin “Savalan” Üzüm Emalı və Şərab İstehsalı Müəssisəsinin müxtəlif çeşiddəki brend məhsulları əcnəbi turistlərin böyük marağına səbəb olub.
L.Ə.
www.oxu.az 
 
"
"Azərbaycanda mövcud olan hotellərin sayı turizmin inkişafına kifayət etmirAzərbaycanda turizm sahəsi üçün müxtəlif tipli və dərəcəli 1000-dən çox hotel lazımdır.
Oxu.Az xəbər verir ki, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov bildirib.
O hesab edir ki, Azərbaycanın turizm sektoruna yeni bazarların yol açması üçün ölkədə yeni hotellər inşa edilməlidir.
Hazırda Azərbaycanda 575 hotelin olduğunu deyən M.Ağakərimovun sözlərinə görə, bu göstərici ölkəmiz üçün həddindən artıq azdır: “Azərbaycana daha çox sayda turistlərin cəlb edilməsinin vacibliyi qeyd olunur. Lakin o da xüsusi qeyd edilməlidir ki, hotellərin sayı çox azdır. Bakıda təxminən 155 hotel var. Bu da çox aşağı göstəricidir. Azərbaycanda elə hotellər var ki, onun cəmi 7-10 nömrəsi var”.
Qeyd edək ki, bu ilin yanvar-may ayları ərzində Azərbaycana 956 min nəfər turist gəlib. Ötən ilin müvafiq dövründə bu rəqəm 768 min nəfər olub.
A.M.
www.oxu.az
"
"Lənkərana  14 mindən çox turist gəlib Lənkəran rayonu özünün təbiəti, eləcə də, zəngin və əlverişli iqlim şəraiti ilə geniş turizm imkanlarına malikdir. İlin hər fəslində gözəlliyi ilə insanları sehrinə salan cənub bölgəsinin mirvarisi səfalı meşələri, dağları, digər tərəfdən Xəzərin ləpələri ilə oxşadığı qumlu sahilləri ilə turizmin bütün növlərinin inkişafı üçün əlverişli şərait yaradır.
Oxu.Az AZƏRTAC-a istinadən xəbər verir ki, Lənkərana gələn turistlər burada yaradılan yeni infrastrukturdan, yüksək xidmət mədəniyyətindən razı qaldıqlarını, eləcə də, təbiətin əsrarəngiz gözəlliyinə heyran olduqlarını bildirirlər.
Rayonda olan 14 mehmanxana və hotellərdə eyni vaxtda 1000-1200 nəfər turistin dincəlməsi üçün lazımi şərait yaradılıb. Hazırda rayonun turizm obyektlərinə və istirahət mərkəzlərinə gələnlər arasında ölkəmizin müxtəlif bölgələrindən və Bakıdan gələn turistlərlə yanaşı, əcnəbi turistlər də vardır. Lənkərana gələn turistləri ən çox cəlb edən buranın əsrarəngiz gözəlliyi ilə yanaşı, yerli mətbəxə aid müxtəlif növ yeməklərdir. Turistlərin mənalı istirahəti üçün cənub bölgəsinin görməli və tarixi yerlərinə turizm marşrutları da müəyyənləşdirilib.
Lənkəran Turizm və İnformasiya Mərkəzinin direktoru İlqar Əzimov bildirib ki,  ötən il rayona gələn turistlərin sayı 15 min 900 nəfər olub. Bunun 14 faizi əcnəbi turistlərin payına düşüb. Bu ilin ötən dövründə isə rayona 14 mindən çox turist gəlib. Onların 1800 nəfərindən çoxu xarici turistlərdir.
L.Ə.
www.oxu.az 
"
"İstanbula daha çox iranlılar gedib Hər il təxminən 10 milyon turistin səfər etdiyi İstanbulda iranlı turistlərin sayı rekord qırıb.
Oxu.Az Türkiyə mətbuatına istinadən xəbər verir ki, İrana qarşı tətbiq olunan embarqonun qaldırılmasından sonra yaşanan iqtisadi canlanmanın təsirləri İstanbul küçələrinə qədər gedib çıxıb. 
Türk markalarını sevən İranlı turistlər ticarət mərkəzlərindən bol-bol alış-veriş edirlər. Bunu nəzərə alan mağazalar konseptlərində  dəyişikliklər etmək məcburiyyətində qalıb. Bir çox mağazalar fars dilini bilən işçiləri işə qəbul ediblər. Hətta vitirinlərə fars dilində  ""endirim"" elanları yazanlar da var.
Qeyd edək ki,  2013-ci ildə İstanbula 386 min 339, 2014-ci ildə 590 min 920, 2015-ci ildə 755 min 707, 2016-cı ildə 648 min 176 nəfər iranlı turist gəlib. Cari ilin 6 ayında bu rəqəm 337 min 259 nəfər olub. 
İranlılar say baxımından İstanbula gələn alman turistləri üstələyiblər.
L.Ə.
www.oxu.az 
"
"Azərbaycandan xaricə ucuz qiymətə necə getmək olar? - Qiymətlər Kim ""Azərbaycandan xaricə minimum büdcə ilə səyahət etmək mümkün deyil"" deyirsə, yanılır. 
Oxu.Az xəbər verir ki, ""Najmaddin traveller"" sosial şəbəkədəki hesabında Bakıdan müxtəlif istiqamətlərə uçuşlar üzrə qiymətləri paylaşıb.
Paylaşımdan məlum olur ki, müxtəlif büdcəli avişirkətlərin biletləri ilə Avropa, Asiya, hətta Afrikaya həddən artıq ucuz qiymətə səyahət etmək mümkündür. Aviabiletlərin qiymətləri aşağıdakı kimidir: 
1) Bakıdan Münhenə (Almaniya) gediş-dönüş 184 AZN
2) Bakıdan Stokholma (İsveç) gediş-dönüş 235 AZN
3) Bakıdan Sürixə (İsveçrə) gediş-dönüş 255 AZN
4) Bakıdan Barselonaya (İspaniya) gediş-dönüş 300 AZN
5) Bakıdan Amsterdama (Niderland) gediş-dönüş 350 AZN
6) Bakıdan Tel-Əvivə (İsrail) gediş-dönüş 385 AZN
7) Bakıdan Tel-Əvivə (İsrail) gediş-dönüş 400 AZN
8) Bakıdan Kasablankaya (Mərakeş) gediş-dönüş 512 AZN
9) Bakıdan Mexikoya (Meksika) gediş-dönüş 1300 AZN
Ətraflı:
- Bakı-Kutaisi-Münhen (gediş-dönüş) 4 Noyabr-6 Dekabr
- Bakı-Kutaisi-Varşava-Stokholm (gediş-dönüş) 17 Noyabr-3 Dekabr
- Bakı-Kutaisi-Münhen-Sürix (gediş-dönüş) 4 Noyabr-6 Dekabr
- Bakı-Kutaisi-Varşava-Barselona (gediş-dönüş) 17 Noyabr-3 Dekabr
- Bakı-İstanbul-Amsterdam (gediş-dönüş) 4-13 Dekabr
- Bakı-İstanbul-Tel Əviv (gediş-dönüş 385 AZN) 25 Dekabr-5 Yanvar
- Bakı-Tiflis-Tel Əviv (gediş-dönüş 400 AZN) 24 Dekabr-1 Yanvar
- Bakı-Kiev-Kasablanka (gediş-dönüş) 10-30 Yanvar
- Bakı-İstanbul-Mexiko (gediş-dönüş) 19 Yanvar-1 Fevral
Nəqliyyat vasitəsi olaraq avtobus və təyyarələrdən istifadə etmək mümkündür.
L.Ə.
www.oxu.az 
"
"İrana gedən Azərbaycanlı turistlərin sayı açıqlandı İrana səfər edən xarici turistlərin ümumi sayı hicri şəmsi təqvimi ilə bu ilin I rübündə (21 mart-31 iyun) 360,2 min nəfər təşkil edib. 
Oxu.Az xəbər verir ki, bu barədə Report İran mətbuatına istinadən məlumat yayıb.
Bildirilir ki, qeyd edilən dövrdə İrana turist axını, əsasən, İraq (246,7 min nəfər), Azərbaycan (227,5 min), Əfqanıstan (156,2 min) və Türkiyədən (133,4 min) müşahidə edilib.
Eyni dövrdə 1,98 mln. iranlı isə xarici ölkələrə səfər edib.
Qeyd edək ki, İran cari ildə (2018-ci il martın 21-dək) 6,5 mln. turistin ölkəyə səfər edəcəyini proqnozlaşdırır. Bununla yanaşı, İran daxili turizmin də inkişafına böyük diqqət yetirir və ilin sonunadək bu istiqamət üzrə analoji rəqəmi 120 mln.-a çatdırmağı hədəfləyir. Ölkə 2025-ci ilə kimi ildə 20 mln. turist cəlb etməyi qarşısına məqsəd qoyub.
Ötən il İrana 5,5 mln. səyahətçi səfər edib və bu, ölkə iqtisadiyyatına 8 mlrd. dollar qazandırıb.
L.Ə.
www.oxu.az 
"
"Yaşamaq üçün dünyanın ən yaxşı şəhəri Yaşamaq üçün dünyanın ən yaxşı yeri Avstraliyanın Melburn şəhəri seçilib. Bu şəhər Avstraliyanın ikinci ən böyük və kosmopolit şəhəridir.
Oxu.Az Anadolu Agentliyinə istinadla xəbər verir ki, bu, “The Economist Intelligence Unit” tərəfindən dünyanın 140 şəhəri arasında aparılan araşdırma nəticəsində bəlli olub.
Melburn sabit, təhlükəsiz, sağlam mühit, mədəniyyət və təhsil sahələri də daxil olmaqla mümkün 100 baldan 97,5-ini toplayıb.
Qeyd edək ki, artıq 7 ildir bu şəhər “dünyanın yaşamaq üçün ən yaxşı bölgəsi” seçilir.
www.oxu.az
"
"Gələn həftə mürəbbə festivalı keçiriləcəkAvqustun 26-27-də Qəbələdə 5-ci Beynəlxalq Mürəbbə Festivalı keçiriləcək. 
Oxu.Az fins.az-a istinadən xəbər verir ki, bu barədə Azərbaycan Milli Kulinariya Mərkəzi və Azərbaycan Milli Kulinariya Assosiasiyasından məlumat verilib. Bildirilib ki, tədbirdə Kulinariya sahəsində yetərincə ad qazanmış Tomas Quqler iştirak edəcək.
Tomas Quqler Almaniyada dünyaya gəlib. 18 yaşında Ümumdünya Kulinariya Olimpiadasının qalibi olub. 200-ə yaxın müxtəlif kulinariya mükafatlarının sahibidir. Türkiyə, Tayland, Kanar adaları, Malta, Tunis, Seneqal və digər ölkələrin beş ulduzlu hotellərində və üç Mişlen ulduzlu restoranlarda baş aşpaz işləyib.
Son 10 ili Səudiyyə Ərəbistanında yaşayan Tomas Quqler 2016-cı ildə Ümumdünya Kulinariya Təşkilatının prezdenti seçilib. Bu vəzifəyə qədər T. Gugler həmin təşkilatın Afrika və Yaxın Şərq üzrə kontinental direktoru olub.
Müsahibələrinin birində 3 yaşından aşpaz olmağa qərar verdiyini və 15 yaşında peşə məktəbinə daxil olaraq Almaniyada restoranlardan birində çalışdığını söyləyib. Ulduz aşpaz kimi tanınan Tomas Quqler bir çox dünya məşhurları və kralları üçün xörəklər hazırlayıb.
L.Ə.
www.oxu.az 
"
"Ərəb turistlər narazıdırlar: Adi bir söz soruşmaq 5 manatdır – FOTOSon illərdə ölkəmizə çoxlu sayda ərəb turistləri gəlir. Statistik məlumata görə təkcə bu ilin birinci yarısında 44 mindən çox ərəb turisti ölkəmizi ziyarət edib. Onların arasında BƏƏ, Səudiyyə Ərəbistanı və digər ərəb ölkələrindən gələn turistlərdir. Digər xalqların turistləri kimi ərəblər də təkcə paytaxt Bakıya deyil, Qəbələ, İsmayıllı, Oğuz və digər bölgələrə də səfər edirlər. Aparılan müşahidələr onu göstərir ki, mövsümlə əlaqədar olaraq turistlər daha çox bu bölgələri seçirlər.
Lakin bu bir faktdır ki, ölkəmizə ərəb turistinin axını bəziləri tərəfindən heç də birmənalı qarşılanmır. Məsələn, ərəblərin Bakıda ən çox üz tutduğu məkanlardan biri olan Fəvvarələr Meydanında onların insan alveri ilə məşğul olduqları haqda məlumatlar yayılmaqdadır. Bu haqda artıq sosial şəbəkələrdə deyil, mətbuatda da kifayət qədər video görüntülər, məlumatlar yer alıb. “Qədim peşə sahibləri”nin ərəb turistləri ilə sövdələşmələrini, danışqlarını əks etdirən görüntülər geniş müzakirə mövzusuna çevrilməkdədir.
Ekspertlər qeyd edir ki, ictimaiyyət digər xalqların turistlərinə tolerant yanaşdığı kimi, ərəblərə də o cür münasibət bəsləməlidir. Təkcə ərəb deyil, ölkəmizə gələn başqa xalqların da turistlərinə düşüncəmiz, milli-mentalitetimizlə bağlı məlumatlar verilməli, maarifləndirilməlidirlər.
Maraqlıdır, bəs ərəb turistlərinin ölkəmizin düşüncəsi, milli-mentaliteti, adət-ənənələri haqqında məlumatları varmı? Ölkəmizdə ərəbləri daha çox nələr cəlb edir?
Oxu.Az-ın xəbərinə görə, Musavat.com nəşrinin əməkdaşları suala cavab tapmaq üçün ərəblərlə daha çox rast gəldiyi Fəvvarələr Meydanına üz tutublar. 
BƏƏ-dən olan Həmidin sözlərinə görə Azərbaycana ilk dəfədir gəlir və ölkəmizin adət-ənənələri haqqında heç bir məlumatı yoxdur:
“Ölkənizə ilk dəfədir gəlirəm. Bakı çox gözəl şəhərdir. Burada daha çox restoran və kafelər xoşuma gəldi. Azərbaycan haqqında öz ölkəmdə dostlarımdan eşitmişdim. Burada bahalıq olduğunu deyə bilmərəm. Gün ərzində təxminən 300-400 manat xərcimiz çıxır”.
Həmidlə birgə Bakıya gələn dostu Mansurun gileyi isə təəccübləndirdi:
“Daha çox İsmayıllını bəyəndik. Lakin orada adi bir söz soruşmaq üçün bizdən 3-5 manat pul istəyirdilər. Sanki hər şey pulladır. Bircə bəyənmədiyimiz bu oldu”.
Dostların bələdçisinin sözlərinə görə əvvəl Qəbələdə bu cür hallara tez-tez rast gəlinsə də, artıq bu problem aradan qaldırılıb. Lakin İsmayıllı rayonunda isə ərəblərdən pul almaq adiləşib: 
“Bu dostlar İsmayıllıda incik qaldılar. İnanırıq ki, adı çəkilən rayonda da bu cür neqativ hallar aradan qaldırılacaq. Çünki əgər turist ölkəsi olmaq istəyiriksə, qonaqları incidən neqativ hallara son qoyulmalıdır”. 
Bələdçinin sözlərinə görə ərəblər ölkəmizdən daha çox zəfəran, paxlava, çay alıb öz ölkələrinə aparırlar: 

“Bu həm də yaşla bağlı seçimdir. Məsələn, gənclər daha çox paytaxtı gəzməyə, yaşlılar isə təbiət qoynunda dincəlməyə üstünlük verirlər. Ərəb gəncləri ətir, saat almağı, yaşlılar isə xanımları üçün yaylıqlar, uşaqları üçün isə bizim milli geyimlərimizi almağı sevir”.
Bağdad şəhərindən olan Qasım isə uzun müddət ölkəmizdə yaşadığından Azərbaycan dilində sərbəst danışmağı bacarır. Buna görə müsahibimizlə söhbət etməkdə çətinlik çəkmədik. O, paytaxtın mərkəzində baş verən neqativ hallar haqqında maraqlı açıqlamalar verdi: 
“Neçə ildir ki, Azərbaycana gəlib-gedirəm. Üstəlik İraqda 3 milyondan çox azərbaycanlı (Kərkükdəki soydaşlarımızı nəzərdə tutur - red.) yaşayır. Buna görə də dilinizi yaxşı bilirəm. Şəhəriniz çox gözəldir, bölgələrini də çox sevirəm. Fəvvarələr Meydanında bir müddət neqativ hallar mövcud idi. Bəzi əxlaqsızlar yaxınlaşıb təkidlə öz mobil nömrələrini verməyə çalışırdılar. Təbii ki, bu da kənardan xoş təsir bağışlamırdı. Bir məqamı da qeyd edim ki, bura gələn ərəblərin böyük əksəriyyəti öz ailələri ilə gəlir və bu cür halları heç də xoş qarşılamırlar. Lakin 10-15 gündür ki, mərkəzi küçələr nəzarətə götürülüb, qeyd etdiyim o cür neqativ hallar aradan qaldırılıb”.
Bağdadlı Əhməd və Əli də digər soydaşları kimi Bakını çox sevdiklərini dedilər: 
“Millətiniz çox yaxşıdır, hər yer təmiz və səliqəlidir. İlk dəfədir ki, Azərbaycandayıq. Lakin ölkənizin milli adət-ənənləri haqqında heç bir məlumatımız yoxdur”.
BƏƏ-dən olan digər ərəb tursit Həmid də ailəsi ilə birgə ölkəmizə təşrif buyurub. Əcnəbinin sözlərinə görə Bakını bəyənsə də, daha çox Qəbələdən olmaqdan zövq alıb:
“Bakı bizim yaşadığımız yerə oxşayır. Buna görə də fərqli bir şey görmədim. Lakin Qəbələ öz yaşıllıqları, təbiəti ilə məni özünə məftun etdi”.
Bu arada Həmidin həyat yoldaşı ilə də söhbətləşmək imkanı əldə edirik. Onun sözlərinə görə BƏƏ-də 4 arvadlıq adi haldır:
“Doğrudur, bizim qanunda 4 arvad almaq mümkündür. Lakin əksər kişilər bir arvadla kifayətlənir. Mən də ərimin yeganə arvadıyam”.
Ailənin kiçik qızı isə bizimlə çox səlis şəkildə Türkiyə türkcəsində danışaraq öz təəssüratlarını bölüşdü. Onun sözlərinə görə Türkiyə televiziyalarını, seriallarını yaxından izlədiyi üçün bu dili mükəmməl öyrənə bilib.
Omandan olan Xalid də pul məsələsi ilə bağlı neqativ hallarla rastlaşdığını deyib: 
“Kimdən nə soruşuruqsa bizdən pul istəyir. Ölkəniz haqqında dostlarımızdan eşitmişik. Buna görə də bir neçə dost yığışaraq Azərbaycana gəlmişik”.
Xalidin digər yerlisi və adaşı Xalid isə paytaxtın çox isti olmasından gileyləndi:
“Öz ölkəmizdə biz hamımız polis işləyirik. Bu il istirahət üçün Bakıya üz tutduq. Qəbələni də ziyarət etmişik və çox məmnun qalmışıq”.
Dubaydan gələn, şeyx ailəsindən olan Homeyni isə qeyd etdi ki, dil baxımından ölkəmizdə çətinlik çəkir:
“8 nəfər ailə üzvü ilə Bakıya gəlmişik. Gün ərzində təxminən adambaşına 100 manat pul xərcləyirik. Valyuta problemimiz olmur, çünki qaldığımız hotellərdə valyuta dəyişmə məntəqələri var və bu bizim işimizi asanlaşdırır. Bakıda dil problemi yaşayıram. Çünki burada ingilis dilində danışanların sayı çox azdır”.





























S.B.
www.oxu.az
"
"Xaricə uğurla köçmək üçün – 12 QIZIL QAYDAXaricə köçmək istəyirsiniz? Bu işi uğurlu başlayıb, həyatınızı düşündüyünüz kimi qurmaq və səhvə yol verməmək üçün miqrasiyanın 12 qaydasına əməl etməlisiniz.
Oxu.Az seyyah.az-a istinadən, miqrasiya mütəxəssislərinin məsləhətləri əsasında xaricə uğurlu köçməyin qaydalarını təqdim edir.
1. Birinci və əsas qayda – miqrasiya üçün düzgün, məhz sizə uyğun gələn proqramı seçmək. Bunun üçün köçmək istədiyiniz ölkənin səfirliyi və ya XİN-in saytındakı bütün proqramlarla maraqlanmaq lazımdır. Əgər sizə uyğun gələn proqram tapa bilməsəniz, həmin (yəni getmək istədiyiniz) ölkədə xaricilərlə məşğul olan vəkillə məsləhətləşin. Bu zaman heç bir ümumi cavab ola bilməz, hər bir hal özünə görə unikaldır və fərdi qaydada baxılmalıdır. Heç vaxt forumlarda və ya sosial şəbəkələrdə bu sahəni bilməyən adamların yazdıqlarına əsaslanmayın. Çünki problem olsa, onun mənfi nəticələrini o yox, siz görəcəksiniz. Yadda saxlayın, uğurlu emiqrasiya etmək üçün köçəcəyiniz ölkədə leqallaşma birinci dərəcəli və ən vacib işdir.
2. Gedəcəyiniz ölkənin dilini əvvəlcədən öyrənin. Bunu etməsəniz, özünüzün qiymətli vaxtınızı və pulunu itirməli olacaqsınız. Sizinlə öz dilinizdə yalnız öz ölkənizdə danışacaqlar. Başqa dillərə – rus, türk, hətta ingilis dilinə də ümid etməyin (əgər ingilisdilli ölkəyə getmirsinizsə), məhz gedəcəyiniz ölkənin dilini örənməlisiniz. Çox tez-tez insanlar şikayətlənirlər ki, onlar İspaniya, Fransa və ya Almaniyaya köçüblər, amma ingilis dilləri əla olsa da, onları işə qəbul etmirlər. Bu, təbiidir – həmin ölkədə ingilis dili əsas deyil və əhalinin də çox az hissəsi ingilis dili bilir. Əgər ingilis dilini bilirsinizsə və başqasını da öyrənmək istəmirsinizsə (ya da bacarmırsınızsa), onda köçmək üçün ingilisdilli ölkə seçin.
Bəziləri fikirləşər: köçəndən sonra insanların arasında düşüb həmin ölkənin dilini məcbur öyrənərəm. Bu, mümkün deyil, həmin nağıllara inanmayın. Çünki siz insanların sizə nə dediyini başa düşməyəcəksiniz və heç kim də sizin nazınızı çəkməyəcək. Dil bilmədən, heç bir ünsiyyət imkanı olmadan siz tezliklə öz həmsöhbətiniz üçün maraqsız olacaqsınız. Ona görə də dili əvvəlcədən öyrənin. İndi bunun üçün bütün imkanlar var: kurslar, internet dərslər, kitablar, öyrədici filmlər. Həmin dildə heç nə başa düşməsəniz də, mahnılara QULAQ asıb kitab oxuyun.
3. Uğurlu miqrasiya üçün növbəti vacib məqam – sizin şəxsi iqtisadi durumunuz. Əgər sizin kənardan sabit gəliriniz varsa, bu, əladır və bu bənd haqqında düşünməyə bilərsiniz. Amma kənardan gəliriniz yoxdursa, yeni ölkədə necə pul qazanacağınız barədə əvvəlcədən düşünməlisiniz. Ümid eləməyin ki, siz, məsələn, yüksək səviyyəli həkim, Avropa və ABŞ-a gəlib bir həftə sonra öz ixtisasınız üzrə işə düzələcəksiniz. Xeyr, bizim istənilən diplomumuz yeni ölkədə təsdiq olunmalıdır və buna bəzən bir neçə ay, hətta bir neçə il vaxt tələb oluna bilər. Hətta ola bilər ki, siz bu ixtisas üzrə yenidən təhsil almalı olasınız. Amma əks hallar da olur. Məsələn, musiqi müəllimi xadimə işləyir. Halbuki, musiqi müəllimi kifayət qədər gəlirli peşə sayılır. Sadəcə, bu potensialı reallaşdırmaq lazımdır. Bir sözlə, yeni ölkədə pulu necə qazanacağınız barədə əvvəlcədən düşünməlisiniz, lazım olarsa, həmin ölkədə tələbat olan peşə öyrənmək də pis olmaz.
4. Hətta siz ölkəyə pulla gəlmisinizsə, çalışıb özünüzü qazancınızla dolandırın, nəinki, gətirdiyiniz pulları xərcləməklə. Əgər bu prosesi yoluna qoymasanız, bütün pulları, hətta böyük məbləğ olsa da, itirmək mümkündür. Əgər siz dərhal biznesə başlamağa və ya sizi maraqlandıran işə düzəlməyə hazır deyilsinizsə, istənilən işə gedir. Bu sizə maliyyə cəhətdən üzdə qalmağa və ehtiyatınızı xərcləmədən məqsədinizə çatmağa imkan verər. Digər tərəfdən, işləmək sizə yeni ölkənin cəmiyyətinə qaynayıb-qarışmağa, özünüzə yeni dost-tanış tapmağa, dil biliklərinizi artırmağa da kömək edəcək.
5. Köçəcəyiniz ölkənin regionlarını seçəndə ucuzluq olan yeri deyil, iş çox olan yeri seçin. Miqrantların əksəriyyəti bu məsələdə səhv buraxırlar. Onlar ucuz ev axtararkən necə qazanacaqlarını fikirləşmirlər. Nəticədə daha çox pul itirirlər. İnsanlar hesab edirlər ki, ucuz yer seçəndə, özləri ilə gətirdikləri pul onlara daha uzun müddət kifayət edəcək. Nəticədə vaxt gedir, iş tapılmır və nəhayət, pul qurtarır. Bu o qədər çox baş verən haldır ki, onun dəfələrlə təkrarlanması adamı təəccübləndirir. Sonra isə öz səhvləri ucbatından gəldikləri ölkəni lənətləyirlər. Ona görə də yeni ölkəyə gələndə elə birinci gündən məqsəd qoymaq lazımdır ki, artıq bir aydan sonra pul qazanmağa başlayacaqsan. Deməli, iş çox olan yerləri seçmək lazımdır.
6. Əgər emiqrasiya etməyə qərar vermisinizsə, tərəddüd etməyin. Ölkədən köçəndə özünüzə ""Gedim baxım, alınmasa, geri qayıdacam"" deyirsinizsə, deməli, artıq indidən heç nə alınmayacağı ilə razılaşırsınız. Çünki evdə hər şey aydındır, bir tikə çörək var, bir şey baş verəndə də qohumlar yaxınlıqdadır və s.
Amma əgər siz birdəfəlik getmək niyyətindəsinizsə, geriyə qayıtmaq üçün bütün yolları kəsməlisiniz – onda komfort zonasına qayıtmayacaqsınız. Bunun üçün isə vətəndəki hər şeyinizi satmalısınız, geri çəkilməyə yolunuz olmayanda bütün diqqətiniz yeni ölkəyə yönələcək və burada işləriniz daha yaxşı gedəcək.
7. Müftəxorluq – çox pis aludəçilikdir. Əgər siz heç nə vermədən hər şey əldə etmək üçün yer axtarırsınızsa, heç nə alınmayacaq. Pulsuz heç nə axtarmayın, ən yaxşısı, qazanc yolları arayın ki, özünüz-özünüzü təmin edib normal həyat qurasınız.
8. Xaricə köçməklə bağlı həmin ölkədə yaşayan “təcrübəli” həmvətənlərinizin dediklərinə o qədər də fikir verməyin. Çünki onların həmin ölkə haqqında bilikləri yalnız orada yaşadıqları illərdə toplanıb. Xüsusilə də əgər onların təcrübəsi yalnız mənfi hallardan ibarətdirsə. Yadda saxlayın ki, bu neqativ bütün ölkənin deyil, həmin adamların öz uğursuzluqlarının nəticəsidir. Əvəzində yeni gəldiyiniz ölkədə yaxşı cəhətləri görməyə öyrəşin. Əgər sizi həddən artıq optimistlikdə günahlandırırlarsa, qoy olsun, bu, bədbinlikdən daha yaxşıdır. Digər məsələ, xaricdə öz yerlilərinizdə dostluq sizə yeni ölkəyə uyğunlaşmağa kömək etməyəcək. Bu, böyük səhvdir. Siz daha yox yerlilərlə dostluq edin, onların vasitəsilə yerli ənənələri, yerli şəraiti öyrənin. Üstəlik də daimi praktika ilə dil biliklərinizi təkmilləşdirin. Özünüzə tərcüməçi axtarmayın, nə qədər ki, yanınızda tərcüməçi var, siz dil öyrənə bilməyəcəksiniz.
9. Xaricdə, elə öz ölkənizdə də mənfi enerji saçan adamlardan uzaq olun, onları həyatınızdan uzaqlaşdırın, belələri hədəflərinizə çatmaqda sizə mane olur. Özünüzü uğurlu, enerjili, pozitiv, məqsədi olan və artıq nələrəsə nail olan şəxslərlə əhatə edin.
10. Yeni ölkədə bütün pullarınızı dərhal daşınmaz əmlaka yatırmayın. Bu da emiqrantların ən çox yol verdiyi səhvlərdəndir. Bəziləri ölkə haqqında geniş məlumatları olmadığı halda rieltorların elanlarına aldanıb pullarını perspektivsiz əmlaka yatırırlar. Bundansa, ölkəni səyahət edin, bütün cəhətlərinə görə sizə uyğun gələn yer seçin. Daimi gəlir mənbəyi tapın, yalnız bundan sonra daşınmaz əmlak barədə düşünün. Yalnız o halda pulu daşınmaz əmlaka qoymaq olar ki, bu, sizin sonuncu pullarınız deyil və alınan əmlakın likvidliyi 100%-dir (yəni lazım olarsa, onu dərhal sata biləcəksiniz).
11. “Gəmidə oturub gəmiçi ilə dava etmək” olmaz. Gəldiyiniz ölkəni və buradakı insanları sevin, onun mədəniyyətini və ənənələrini qəbul edin. Sizin xoşladığınız və seçdiyiniz ölkəni yaradan insanlara hörmətlə yanaşın. Bəzi miqrantlar getdikləri ölkədə çox şeydən şikayətlənirlər. “Çörəyi pis bişirirlər”, “səmimi gülmürlər”, “evləri pis tikirlər”, “qadınları kifir, kişiləri kobuddur”, “təmizkar deyillər” və sair və ilaxır. Siz də belə sözlər deyəcəksinizsə, unutmayın ki, bu ölkəyə sizi heç kim çağırmayıb, özünüz seçib, özünüz də gəlmisiniz. Ona görə də ölkəni olduğu kimi qəbul edin. Ən əsası, xırda məsələlərdə də yaxşı cəhətlər görün. Miqrasiya böyük stress deməkdir. Mənfi fikirlərlə onu daha da ağırlaşdırmayın. Sadəcə, bütün gözəlliklərə valeh olub, ləzzət alın.
12. Nəhayət, ən əsas məsələlərdən biri. Başa düşməlisiniz ki, siz hansı yeri, hansı həyatı seçmisinizsə, həmin yerin bir parçasısınız. Əgər miqrant məhəlləsində məskunlaşmısınızsa, buradakı problemlər həmin yerin problemləridir. Əər siz fəhlə və işsizlərin arasındasınızsa, bu, o demək deyil ki, bütün ölkə savadsızdır. Bu, yalnız sizin seçdiyiniz dairədir. Buradan çıxmaq da sizin öz əlinizdədir.
A.M.
www.oxu.az
"
"Bodrum türk Riverasının qoynunda – FOTOEgey dənizinin sahilində, yarımadada yerləşən balaca şəhər – Bodrum. 31 min əhalisi olan bu şəhər Türkiyənin ən elit kurortu adını ciddi cəhdlə qoruyur. 
Zəngin tarix, təmiz çimərlikləri, ideal iqlimi və unikal mövqeyi şəhərə əlavə üstünlük verir. Buna görə də dünyanın ən tanınmış hotel şəbəkələri Bodrumda fəaliyyət göstərir.
Bütün bunlara baxmayaraq, Bodrumda qiymətlər hamıya uyğun olduğundan istənilən təbəqənin nümayəndəsi burada rahat şəkildə istirahət edə bilər.

Biz Bodrum turizminin maraqlı cəhətlərini göstərmək üçün həmin şəhərə yollanırıq!
Mavi sahilin neməti
Əvvəlcə qeyd edək ki, Bakıdan Bodruma birbaşa aviareys var. 3 saatlıq uçuşla siz nağıllar aləminə daxil ola bilərsiniz.
Bodrum Türkiyənin Avropaya ən yaxın kurortudur. 4 kilometrlik məsafədə Yunanıstanın Kos adaları yerləşir.
Qədimdə Bodrumun yerində əhalisi, əsasən, yunanlardan ibarət olan Halikarnas şəhəri yerləşib. 
Qədim və çiçəklənən Halikarnasın təməli yunanlar tərəfindən qoyulub. Bu səbəbdən Bodruma gələndə, dərhal Türkiyədə olduğunun fərqinə varmırsan. Mavi dəniz  fonunda ağappaq tikililərin olması, ətrafdakı şam meşələri ilə örtülən təpələr və sahilə bağlı yaxtalar. Bu, Yunanıstan, İtaliya, Fransanın Aralıq dənizi kurortlarının tipik görüntüləridir. Təsadüfi deyil ki, “The New York Times” bir vaxtlar Bodrumu “Türkiyənin Sen-Tropesi” adına layiq görüb. Maraqlıdır ki, Bordumun sahillərini Aralıq yox, Egey dənizi sığallayır. Bu da sahil boyu ideal iqlimi müəyyən edir: yay vaxtı havanın orta hərarəti 25-28 dərəcə, suyun temperaturu 21-25 dərəcə təşkil edir. Qonşu kurortlarda insanların 40 dərəcə istidən əziyyət çəkdiyini nəzərə alsaq, fərqi daha aydın hiss etmiş olarıq. 

Turistlər Bodrumda rahat çimərlik istirahətindən savayı, asudə vaxtın mənalı keçirilməsi üçün yaxşı imkanlar əldə edirlər. Burada fəal idman növləri ilə məşğul olmaq və ya memarlıq şedevrlərinə vaxt sərf etmək olar. 
Halikarnas mavzoleyi qədim zamanların 7 dünya möcüzəsi siyahısına daxil olub. Mavzoleyin özü qorunub saxlanılmasa da, Bodrumda ondan heç də geri qalmayan haqqında bəhs edəcəyimiz unikal tarixi abidələr var. 

Lakin macəra ardınca getməzdən əvvəl buradakı istirahətdən alacağınız xoş təəsuratın böyük hissəsini təşkil edəcək mehmanxananın seçimi ilə məşğul olmaq lazımdır. Bizim Bodrumda qaldığımız ilk məkan – “Mandarin Oriental” diqqətəlayiq məşhur mehmanxana şəbəkəsinin dəbdəbəli bəndlərindən biridir. 

“Mandarin Oriental” mehmanxanalarına dünyanın ən məhşur turizm məkanlarında rast gəlmək olar: Barselona, London, Paris, Milan, Nyu-York və əlbəttə, Bodrumda. İki fərdi çimərliyi və istirahət üçün müxtəlif rahatlıqları olan dəbdəbəli 5 ulduzlu mehmanxana Bodrumda ideal bir məkanda – Cənnət körfəzində yerləşib. Bu, mənzərəli təpələr və şam ağacları ilə əhatə olunan dənizdən sonrakı ilk xətdir. 
Həzzin formulu
Biz “Mandarin” hotelin üçüncü mərtəbəsində yerləşən ikinəfərlik nömrədə yerləşirik. Buradan  Egey dənizinə möhtəşəm mənzərə açılır.
Rahat və işıqlı nömrədə istirahət üçün böyük vanna otağından tutmuş qəhvəbişirənə qədər bütün detallar nəzərə alınıb. 
Maraqlıdır ki, 129 nömrədə yüksək səs texnologiyası ilə tanınan Bang & Olufsen şirkətinin  avadanlığı quraşdırılıb.  

Hotelin ətrafı yaşıllığa bürünüb, ətrafda çoxlu görünməyən  hovuzlar, çardaqlar, qəlyanaltı üçün məkanlar və restoranlar fəaliyyət göstərir. Hotelin interyeri təbiətlə harmoniya təşkil edən ağaclardan qurulub. 
Qeyd etmək yerinə düşər ki, hotelin interyeri ilə məşhur dizayner Antonio Çitterio məşğul olub. 

Yüngül qəlyanaltı üçün məşhur “IOKI” brendinə məxsus olan “Kurochan” hotelinə üz tuturuq. Bu şəbəkənin İstanbulda bir neçə restoranı var.
Bu restoranda yaponiyalı aşbazın hazırladığı Asiya mətbəxinin ən ləzzətli təamlarını dadmaq olar. 
Burada balıqdan hazırlanmış tempura və dəniz məhsullarını, tərəvəzdən hazırlanaraq qızardılmış klyareni dadmağınız məsləhətdir.
Təbii ki, hotel bütün kulinar ləzzətləri dadmaq üçün yeganə məkan deyil. Burada 8 restoran və bar fəaliyyət göstərir. Növbəti günlərdə biz çimərlik klubu olan “The Sands”da Aralıq dənizinin məhsullarını və türk mətbəxinin təamlarını dadırıq, “ La Suite Bodrum Lounge”da caz musiqisinin sədaları altında kokteylər, çərəzlər və sprinq-rollardan ləzzət alırıq.
Egey dənizinə möhtəşəm mənzərəsi olan “Bodrum Balıkçısı” restoranında təklif olunan yerli balıq növləri və dəniz məhsullarını da diqqətdən kənar saxlamaq olmaz.
Bu arada, italyan restoranını da yaddan çıxarmaq olmaz. “Mandarin Oriental” hoteldə yerləşən “Assaggio”  restoranında italyan mətbəxini ləzzətini dadmaq mümkündür. Burada əla italyan pastası, raviolli və ənənəvi lazaninidən həzz almaq olar. 

Artıq tropik adaya xas çimərlikdə qumdan həzz almaq və şezlonqlarda istirahət etmək üçün səbirsizlənirik. Buradan dənizə uzanan estakadaları seyr etmək insana xüsusi zövq verir. Dənizin təmizliyi dibindəki bütün daşları, qum dənələrini görməyə imkan verir.
Hoteldən xüsusi avadanlıq götürərək təlimatçının yardımı ilə suyun dibinə enib, batmış gəmiləri, mağaraları və rifləri canlı görmək olar. Hoteldə yelkənli qayıq, dvindsörfinq və veykbordinq həvəskarlarının da marağı nəzərə alınıb. 
Daha rahat gəzinti tərəfdarları katerlərlə buxta və körfəzlərə baxa və ya ənənəvi türk qayığı olan “gülete”lərdə sahil boyu gəzə bilərlər.

“Mandarin” hotelində istirahətin xüsusi bir hissəsini şam meşələrinə və dənizə açılan cəlbedici mənzərəli təpənin yamacında yerləşən valehedici spa təşkil edir. “The Spa at Mandarin Oriental” kompleksi qonaqları öz əl işləri olan inqrediyentlərdən istifadə olunmuş proseduralara dəvət edir. 2700 kvadrat metrlik spa-salonda 26 metrlik üstüörtülü çarhovuz, 12 prosedur kabineti,  həmçinin cütlüklər üçün xüsusi salonlar və möhtəşəm hamam var. Salonun fəxri yüksək dərəcəli mütəxəssislərdir ki, onlardan biri də Bastyen Qonsalesdir. Onun əl, ayaq və dırnaqlara unikal kompleks xidməti Qonsalesə dünya şöhrəti gətirib. Salonun daha bir fəxri Ruben Tabaresdir.  Tanınmış məşqçi qonaqlara individual şəkildə seçilmiş yemək və məşq proqramlarının köməyi ilə bədən formalarını  təkmilləşdirməyə kömək edir. 

Qeyd edək ki, bu proqramlar “London Mandarin Oriental” hotelində uğurla sınaqdan keçirilib. Hoteldə gənc qonaqlar da darıxmayacaqlar. Belə ki, burada onları “Kids Club” gözləyir. Bu uşaq klubunda balacalar şəkil çəkmək, müxtəlif oyunlar oynamaq və ya idmanla məşğul olmaqla vaxt keçirə bilərlər.
“Mandarin Oriental” kimi mehmanxanaların yeganə çatışmazlığı ondan ibarətdir ki, oranı tərk etmək istəmirsən! Çünki burada istirahət üçün lazım olan hər şey var. Əgər nəsə yoxdursa, o zaman onu mehmanxananın içindəki Brandroom ticarət pasajından almaq olar. Burada “Dior”, “Valentino”, “Dolce & Gabbana”, “Balenciaga” və s. dünyaca məhşur dəbdəbəli ticarət brendləri təqdim olunub.

Bütün gücümüzü toplayaraq mehmanxananı tərk edirik və Bodrumla tanış olmaq üçün yola düşürük. 
Bodrumun görməli yerləri kompakt şəkildə yerləşir və yarımadanın istənilən yerindən bu yerlərə getmək rahatdır. Avtomobillə yarım saatlıq yoldan sonra biz Kariy vilayətinin hökmdarı Mavsol üçün e.ə. 353-cü ildə tikilən Halikarnas Mavzoleyiinn yerləşdiyi yerə gəlirik. Bir vaxtlar bu mavzoley qədim dünyanın  yeddi möcüzəsindən biri olub.
Məhz Mavsolun məqbərəsi “mavzoley” sözünün özülünü təşkil edir. Bir vaxtlar möhtəşəm tikili olan bu məqbərə Hematomnidlərin hücumlarının qarşısını almaq üçün fəaliyyət göstərirdi. Məqbərəyə sülalə nümayəndələrinin nəhəng heykəlləri və piramidanın üstündəki cəng arabası daxil idi. Mavzoley 19 əsrə tab gətirib və XIII əsrdə baş vermiş zəlzələ nəticəsində dağılıb. Onun cilalanmış ağ mərmərdən olan daşları isə 1522-ci ildə Müqəddəs İoann Ordeninin səlibçi cəngavərləri tərəfindən oğurlanıb və Bodrumun digər məşhur  görməli yeri olan Müqəddəs Pyotr qəsrinin tikilməsi üçün istifadə olunub.
Beləliklə, mərmər kolonların fraqmetləri və səpələnmiş daşların olduğu  məqbərənin xarabalıqları yanında bir az gəzişən turistlər birbaşa mavzoleydən bir kilometr məsafədə olan müqəddəs Pyotr qəsrinə baxmağa gedir.

XV əsrdə cəngavərlər tərəfindən Rodos adasında inşa edilən Müqəddəs Pyotr qəsri dövrün bütün çətinliklərinə baxmayaraq, yaxşı saxlanılıb. Qala bir neçə dəfə mühasirəyə alınıb, sonda Osmanlı imperiyasının sultanı Süleyman Qanuninin ordusu tərəfindən ələ keçirilib. Hazırda bu qotik sənət nümunəsi sualtı arxeologiya Muzeyi kimi istifadə olunur. Muzeyin ekspozisiyasının əsasını Uluburun xəzinəsi təşkil edir. Xəzinə 1982-ci ildə Türkiyənin Kaş şəhəri yaxınlığındakə Uluburun burnunda batmış Finikiya gəmisində aşkarlanıb. Bodrum qalası muzeyində bu gəmini əsl ölçüsündə - 15 metr uzunluğunda görmək olar. Burada daş lövbərlər və orijinal avarlar sərgilənib. Maraqlısı odur ki, alimlərin araşdırmalarına əsasən, gəmi eramızdan əvvəl 1300-cü ildə Kiprdən Misirə gedərkən batıb. Yəni o, dənizin dibində 3000 ildən çox qalıb.

Gəminin qalıqları ilə birlikdə 18 min müxtəlif əşya da tapılıb, o cümlədən, qədim silahlar, qablar, bəzək əşyları və hətta qida məhsulları aşkarlanıb. Onların hamısı Sualtı Arxeologiya Muzeyinin zallarında yerləşdirilib. Sözsüz ki, bu muzey sizin diqqətinizə layiqdir.
Ardı var...
Bodrum öz gözəlliyi və qonaqpərvərliyi ilə əsrarəngizdir. Biz yalnız türk rivieriasının bir hissəsini araşdırdıq. Gələn yazımızda bu kurort zonasının gecə həyatından, ənənəvi bazardan, ad çıxarmış tekstilindən, xalçasından və antik abidələri ilə məşhur olan Efesdən bəhs edəcəyik. 
Bizimlə qalın, əziz OXUcular!
www.oxu.az
"
"Bu iri aviaşirkət müflisləşdiyini elan etdiAlmaniyanın ikinci ən böyük aviaşirkəti olan “Air Berlin” müflisləşmə prosedurunu işə salıb.
Oxu.Az-ın Trend-ə istinadən məlumatına görə, bu barədə şirkət rəsmi məlumat yayıb.
Qeyd olunur ki, müflisləşmə haqda qərar şirkətin əsas səhmdarı “Etihad”ın maliyyə dəstəyini dayandırmasından sonra verilib.
Qeyd edək ki, 1978-ci ildə yaradılmış “Air Berlin” şirkətində hazırda 8600-dən çox işçi çalışır.
www.oxu.az
"
"Gəmi ilə səyahət edənlərin sayı artıb""Azərbaycan Xəzər Dəniz Gəmiçiliyi” QSC-nin onlayn bilet xidmətindən bu ilin yanvar-iyul ayları ərzində 348 nəfər istifadə edib. Alınan biletlərin 169-u ikitərəfli olub.
Oxu.Az xəbər verir ki, onlayn bilet satışı sisteminin işə düşdüyü dövrdən indiyədək 456 bilet satılıb. Bu biletlərdən 244-ü ikitərəfli alınıb.
Qeyd edək ki, Gəmiçilikdə onlayn bilet satışı sistemi 2016-cı ilin sentyabrından tətbiq edilir.
Onlayn bilet sifarişi edənlərin əksəriyyəti Türkiyə vətəndaşlarıdır. Gediş-gəlişin ən çox müşahidə olunduğu istiqamətlər isə Aktau-Ələt, Ələt-Aktaudur. Son günlər Avropa ölkələrindən də bilet sifarişinə maraq artıb.
Elektron bilet xidməti ölkədən keçən beynəlxalq nəqliyyat marşrutlarına cəlbediciliyin yüksəldilməsi, müasir İKT-dən istifadə ilə yük və sərnişin daşımalarında sənədləşmənin sadələşdirilməsi və operativliyin artırılması məqsədilə gerçəkləşdirilir.
L.Ə.
www.oxu.az 
"
"Qəbələdə Arxeoloji Mərkəz hotelə çevrildiQəbələdə yerləşən Arxeoloji Mərkəz hotel kimi fəaliyyət göstərməyə başlayıb.
Oxu.Az Ölkə.Az-a istinadən məlumat verir ki,  mərkəzin ikinci mərtəbəsində qonaqlar üçün nəzərdə tutulan otaqlar hazırda müştərilərə gecəsi 70-120 manat arası qiymətlərə təklif olunur.
Mərkəzin işçiləri ilə söhbət zamanı bildirildi ki, burada iki nəfərlik otağın gecəsi 70 manat, dörd otaqlının gecəsi 90 manat, altı otaqlının gecəsi isə 120 manat təşkil edir.
Adının çəkilməsini istəməyən mərkəzin işçisi dedi ki, Qəbələ Arxeoloji Mərkəzində hazırda qonaqlar olmadığı üçün boş qalmış otaqlar turistlərə pulla təklif olunur.
İ.F.
www.oxu.az
"
"Turistlərin gəlişinə məhdudiyyət qoyulduXorvatiyanın ən gözəl şəhərlərindən birinə turistlərin gəlişinə say məhdudiyyəti qoyulub. Qadağa hələlik iki il müddətinə nəzərdə tutulub.
Oxu.Az fins.az-a istinadən xəbər verir ki, Dubovnik şəhərinin meri Mato Frankoviç bu barədə açıqlama verib. Hazırda şəhəri hər gün 10 min turist ziyarət edir. M. Frankoviçin sözlərinə görə şəhərin özünü bərpa etməsi üçün vaxt tələb olunur. Buna görə gündəlik turist sayının 4 minə endirilməsi planlaşdırılıb.
Məlumat üçün bildirək ki,Dubovnik şəhəri Xorvatiyanın cənubunda Adriatik dənizinin sahilində yerləşir. Şəhər gözəl təbiəti və iqlimi ilə yanaşı, tarixi abidələri ilə də turistlərin diqqətini cəlb edir.
L.Ə.
www.oxu.az
"
"Bu polis dünyada “Azərbaycanın üzü” seçdi – FOTODünyanın nəhəng internet-portallarından olan MSN (Microsoft Network) əcnəbilərin ən rahat şəkildə viza ala biləcəkləri 5 ölkənin siyahısını dərc edib.
Oxu.Az virtualaz.org-a istinadən xəbər verir ki, Azərbaycan reytinqdə birinci yeri tutub. MSN ölkəmiz haqqında məlumatı “gülərüz polis əməkdaşı”nın fotoşəkli ilə müşayiət edib.



Bildirilir ki, bu yaxınlara qədər Azərbaycan viza almaq üçün ən çətin ölkələrin siyahısına daxil idi. “Ölkəni ziyarət etmək üçün viza alınması uzun və əzablı proses idi və uğura heç bir zəmanət yox idi. Lakin hakimiyyət (Azərbaycan hakimiyyəti – red.) elektron viza tətbiq etməklə təəccübləndirdi”, - məqalənin müəllifləri yazır.
Onların sözlərinə görə, bütün proses “online” rejimdə baş verir və viza 2-4 gün ərzində təqdim olunur. Bu gün viza üçün rüsum təxminən 20 dollara başa gəlir.
Reytinqdə sonrakı yerləri Kamboca, Şri-Lanka, Tacikistan və Vyetnam tutub. Bu ölkələrdə də elektron viza sisteminin tətbiq edildiyi qeyd olunur.
A.M.
www.oxu.az
"
" ""Bəyin oğurlanması"" filminin çəkildiyi kənddə 5 ulduzlu hotel tikiləcəkŞamaxı rayonunda 150 otaqlı yeni 5 ulduzlu hotel tikiləcək.
Oxu.Az Marja-ya istinadən xəbər verir ki, fiziki şəxs tərəfindən tikiləcək hotelin tikintisi üçün Məlhəm bələdiyyəsi ərazisində 17 hektar sahə ayrılıb.
Fiziki şəxsin adı açıqlanmır. 
Məlumat üçün qeyd edək, ""Bəyin oğurlanması"" filmi Şamaxının Məlhəm kəndində çəkilib. Şamaxının Məlhəm kəndi Azərbaycanın ən qədim kəndlərindən biridir. Kənd Azərbaycanda elm ocağı kimi tanınır. Burada yetişən saysız alimlər, şairlər və elm adamları saymaqla bitməyəcək qədər çoxdur. Böyük şairlərdən biri olan Əfzələddin Xaqani Məlhəm kəndində anadan olub və bir şair kimi yetişib.
L.Ə.
www.oxu.az
"
"Azərbaycan sentyabrda səyahət üçün ən sərfəli ölkələrdən biri olduAviabilet, hotel və avtomobil kirayəsi xidmətləri üzrə fəaliyyət göstərən ""Skyscanner"" beynəlxalq saytı bu ilin yay mövsümünün 50 ən populyar istiqamətləri üzrə biletlərin qiymətini təhlil edərək, onları sentyabr ayı ilə müqayisə edib. Məlum olub ki, bu dövrdə aviauçuşlarda 33% qənaət etmək mümkündür.
Oxu.Az Report-a istinadən xəbər verir ki, sentyabrda (avqust ayı ili müqayisədə) səfər etmək üçün ən əlverişli istiqamət Latviyadır. Rusiyadan bu ölkəyə sentyabr ayı üçün biletin dəyəri üç dəfə ucuzdur.
İkinci və üçüncü yeri müvafiq olaraq Azərbaycan və Ermənistan tutub. Belə ki, sentyabrda bu ölkələrə səfər edənlər müvafiq olaraq 28% və 24% qənaət etmiş olacaqlar.
Siyahının dördüncüsü ABŞ olub. Avqust ayı ilə müqayisədə bu ölkəyə səfərin qiyməti sentyabrda 23% daha ucuzdur. Reytinqdə 5-ci isə 21% qənaət etməyə imkan verən İsveç olub.
Sentyabrda çimərlik istirahəti üçün ən sərfəli istiqamətlər Maldiv (-18%), Vyetnam (-18%), Malta (-16%), Bolqarıstan (-14%), Fransa (-14%) və BƏƏ (-13%) müəyyən edilib.
Qeyd edək ki, ""Skyscanner"" 2003-cü ildə təsis edilib. Hər ay 50 mln. səyahətçiyə səfərini planlaşdırmağa kömək edir. Şirkətdə 800-dən artıq işçi 10 beynəlxalq ofisdə - Barselona, Pekin, Budapeşt, Edinburq, Qlazqo, London, Mayami, Şençjen, Sinqapur və Sofiyada çalışır. ""Skyscanner"" ""Ctrip group""un tərkibinə daxildir.
E.Ə.
www.oxu.az
"
"Azərbaycana gələn turistlər daha çox bu rayonlara səfər edirlər Azərbaycanda paytaxtda, o cümlədən  bölgələrdə turizmin inkişafı istiqamətində müxtəlif tədbirlər keçirilir, treninqlər, təlimlər təşkil edilir. Hazırda yay fəslinin ən qaynar dövrünü yaşayırıq. Məlumdur ki, avqust turizm sahəsinin daha çox canlandığı aydır.
Yerli əhali ilə yanaşı, digər ölkələrdən Azərbaycana gələnlər dincəlmək üçün regionlara üz tuturlar.
Maraqlıdır, turistlər daha çox hansı bölgələrə üz tuturlar?
Şamaxı, İsmayıllı, Qəbələ, Şəki...
 
Oxu.Az xəbər verir ki, Azərbaycan Turizm Assosiasiyası (AzTA) sədrinin müşaviri Müzəffər Ağakərimov Modern.az-a açıqlamasında turistlərin dincəlmək üçün daha çox şimal-qərb zonasına müraciət etdiklərini deyib: “Turistlər infrastruktru yüksək olan, daha yaxşı təşkil olunmuş, müxtəlif tipli hotelləri olan bölgələrə  üz tuturlar. Bunlardan da ən yaxşısı şimal-qərb zonasıdır.
Bura Şamaxı, İsmayıllı, Qəbələ, Şəki, Qax, daha sonra Quba-Qusar zonası daxildir. Növbəti sıralarda isə cənub zonasını, yəni Lənkəran, Masallı, Leriki qeyd etmək olar. Əsasən, ərəb və rus millətindən olan turistlər ilk növbədə şimal və şimal-şərq zonalarına gedirlər. Arzu edərdim ki, onlar nəinki şimal-şərq, şimal-qərb, həm də cənub zonasına da çox üz tutsunlar.
Cənub bölgəsində həm Xəzər dənizi, həm də dağlar, meşələr kifayət qədərdir. Reklam, yaxud digər məsələlərin düzgün qurulmaması tursitlərin cənub bölgəsinə az ziyarətinə səbəb olur. Həmçinin həmin bölgədə hotellərin sayı, xidmət səviyyəsi qənaətbəxş deyil.
Əlbəttə, cənub zonasının öz gözəlliyi var. Bu zonada daha çox daxili turizm yaxşı inkişaf edib. Yerli əhali cənub bölgəsində, xüsusilə də Lerikdə istirahət edir. 
Lerikdə “Relax”dan başqa yüksək səviyyəli hotellər də inşa edilsə, yaxşı olardı. Aldığımız məlumata görə, hazırda Lənkəranda bir neçə hotel tikilir. İnanırıq ki, bu hotellər də gələcəkdə turizm marşrutları sırasına salınacaq”.
“Bölgələrdə turistlərə göstərilən xidmətlər istənilən səviyyədə deyil” 
M.Ağakərimov bölgə turizminin  hazırkı səviyyəsindən də söz açıb: “Bölgə turizmi keçən illərə nisbətən daha çox inkişaf edib. Lakin  bununla yanaşı, biz eyni yerdə addımlamamalıyıq. Həmin bölgələrdə müxtəlif tipli hotellər, mehmanxana müəssisələri tikməli, qida kefiyyətinə nəzarət etməliyik. Bölgələrdə turistlərə göstərilən xidmətlər hələ də istənilən səviyyədə deyil.  Xidmət səviyyəsi ilə yanaşı, həmçinin qiymətlər müvafiq olarsa, Azərbaycan əhalisi də öz bölgələrimizdə istirahətə üstünlük verəcək. Bunun  üçün mütəxəssislər cəlb edilməlidir. Dəfələrlə bu barədə xəbərdarlıq edilsə də, sahibkarlar, müvafiq qurumlar  turizmə barmaqarası baxırlar. Əgər belə olmasaydı, bu söhbət uzun müddətdir, belə davam etməzdi. Radikal tədbirlər görülməlidir.
Bölgələrdəki turizm səviyyəsi heç olmasa qardaş Türkiyədəki kimi olmalıdır.  Deməli, haradasa boşluq var və bu işi düzgün aparmırıq.
Hazırda regionlarda turizm peşə məktəbləri fəaliyyət göstərir. Deməli, onların da işi hələlik yüksək səviyyədə deyil. İsmayıllı, Qəbələ, Quba, Qusar, Şəkidə turizm üzrə kurslar keçirilir. Lakin istədiyimiz səviyyədə deyil. Ya müəllimlərin səviyyəsi, ya da proqramlar qeyri-qənaətbəxşdir”.
L.Ə.
www.oxu.az 
"
"Bu dövlət Azərbaycanla vizanı ləğv etdiQətər 80 ölkənin vətəndaşlarından viza almaqdan azad edib.
Oxu.Az fins.az-a istinadən xəbər verir ki, Qətər Turizm Şurası, Qətər Hava Yolları və Daxili İşlər Nazirliyi rəsmiləri paytaxt Dohada birgə mətbuat konfransı keçirib.
İclasda danışan Turizm Şurasının  sədri Həsən Əl-İbrahimi, Qətər rəhbərliyinin, 80 ölkə üçün vizanı ləğv edərək turizm sahəsində tarixi bir dəyişiklik həyata keçirdiyini söyləyib.
Vizadan azad olacaq ölkələrin müəyyən meyarlara görə seçildiyini dilə gətirən İbrahimi, araşdırmaların davam edəcəyini və siyahıya mərhələli şəkildə yeni ölkələrin əlavə olunacağını bildirib.
Vizanın ləğv edildiyi ölkələrin vətəndaşlarının Qətərə girişləri zamanı hər hansı bir pul ödəməyəcəyini bildirib.
Siyahıda Azərbaycanın da adı var.
L.Ə.
www.oxu.az 
"
"29 avroya uçuş: “Buta Airways” səmaya qalxırUşaq ədəbiyyatın klassiki Mark Tven deyirdi:”Ölüm ayağında olarkən, biz 2 məsələyə görə peşman olacayıq ki, az sevmişik və az səyahət etmişik.” M.Tven mütəmadi şəkildə səyahət edirdi.Sentyabrın 1-də Azərbaycanın ilk aşağı büdcəli aviaşirkəti olan “Buta Airways” özünün ilk reysini gerçəkləşdirəcək. Aşağı büdcəli aviaşirkət deyəndə açıq-aşkar üstünlükdən bəhs edilir, çünki qənaətcil səyyahlar uzun müddətdir ki, dünyada 30-50 avroya səyahət edir.

Bəs aşağı büdcəli aviaşirkət, yaxud loukoster nədir? Yadda saxlayın ki,loukoster pulsuz-parasız “sizi  nə maraqlandırır?” sualı verməz, uçuş zamanı sizi yedizdirməz və yerinizi salonda digər yerə dəyişməz. Bu şirkət ölkənin əsas mərkəzi hava limanlarını seçmir və sutkanın rahat hissəsi uçmur. Lakin A məntəqəsindən B məntəqəsinə əntiqə qiymətə uçmağı təklif edir.
Əgər loukost şirkətin qaydaları ilə yaxından tanış olmadınızsa, o zaman problemlərlə üzləşə bilərsiniz. Sərnişini ucuz, büdcəsinə uyğun aviabiletlərə şirnikləndirsəniz, o zaman uçuşa 3 dəfə artıq pul verə bilər.
Bu səbəbdən loukosterdən istifadə edən səyyah üçün əsas məsələ - düzgün planlaşdırma bacarığıdır. Biletləri erkən alın. Qənaətcil səyyahlar biletləri qabaqcadan alırlar, çünki uçuş tarixi yaxınlaşdıqca biletin qiyməti mütləq şəkildə bahalaşacaq.
Müstəqil şəkildə  “Buta Airways” saytından elektron biletləri sifariş etmək imkanı böyük üstünlükdür. Saytın özü (https://www.butaairways.az/) başadüşülən və sadədir, hərtərəfli instruksiya əlinizin altındadır. Əgər uçacağınızdan əminsinizsə, o zaman biletləri alın. Biletlərin tarifi 29 avrodur. Məhz bu tarifdən baqaj, əl yükü, qidalanma xaric, salondakı yerlərin qiyməti başlayır.

Loukoster vasitəsilə online-chek in (elektron qeydiyyat) etmək olar. Hava limanında bu xidmət 3 avrodur.
İnternet saytdan savayı, pulsuz qeydiyyatdan həmçinin hava limanındakı müstəqil qeydiyyat kiosklarında keçmək olar. Sadəcə biletin nömrəsi (bron nömrəsi) və soyadı daxil etməyə kifayət edir. Bundan sonra avtomat təyyarəyə keçmək üçün buraxılışı çap edir.
“Buta Airways” şirkətində uçuşlara qeydiyyatdan keçmək uçuşa 20 saat qalarkən mümkündür.
Digər loukosterlərdə bu qaydalar daha sərtdir. Onlayn qeydiyyatdan keçməyi unutdunuzsa, sizə bunu etməyə “kömək” edə bilərlər, lakin bu “köməyin” qiyməti biletin qiymətinə bərabər ola bilər.
Baqaj – mübahisə predmetidir. Loukoster çanta-çemodan-sakvoyaj ilə səyahət edənlər üçün deyil. O, daha çox az yüklə səyahət edənlər üçün əlverişlidir. Böyük çemodanda təəcüblü heç nə yoxdur. Loukost şirkətlərdə baqaj pulludur.

“Buta Airways” sərnişinlərinə əl yükü 25 avroya başa gələcək. Əlavə baqaj yeri (23 kq) də 25 avroyadır. Baqajın haqqı uçuşdan 3 saat əvvəl aviaşirkətin internet səhifəsində, hava limanının kassalarında və ya rəsmi agentliklərdə ödənərsə, bu, 20 avronu keçməyəcək. Qİymətlər isə demokratikdir. Məsələn, İngiltərənin büdcə aviaşirkəti olan “EasyJet” 20 kq-lıq baqaj üçün əvvəlcədən ödəniş şərti ilə 16-28 avro, hava limanında ödəniş ediləcəyi təqdirdə isə 40-55 avro qiymət qoyub. Təyyarəyə sərnişinlər heç bir haqq ödəmədən, qadın əl çantası, kişi portfeli, noutbuk, fotoaparat, videokamera, planşet, mobil telefon, gül buketi, kostyum, üst geyimi, kağız üçün qovluq, əsa, iki yaşa qədər uşaqlar üçün yemək və zəruri əşyalar, çətir və beşiyi özü ilə götürə bilərlər.

Bəlkə, təyyarəyə əyləşərkən yemək yeyəsiniz?! Loukosterlərin mütləq əksəriyyəti salonda pulsuz yemək vermir, bəziləri pulsuz ancaq adi su verir. Bu səbəbdən səyyahlar təyyarədə qidaya əlavə pul verməmək üçün əvvəlcədən ya evdə, ya da hava limanında yemək yeyir.
“Buta Airways”in sərnişinləri qurdunu öldürmək üçün salonda sendviç və su ilə pulsuz təmin edilir. Lakin əgər havada  olarkən acacağınıza əminsinizsə, o zaman əvvəlcədən loukosterin saytında salonda qidalanmanı sifariş edin.
Xaricdə olan hava limanları. Loukost-daşıyıcılar ev hava limanı qismində iri aeroportlardan istifadə etmir. Onların təyyarələri şəhərin ən ucqar rayonlarında eniş edir. Həmin rayonlardan şəhərə çatmaq çətindir. “Buta Airways” Heydər Əliyev beynəlxalq hava limanında uçuşları həyata keçirir.

Təyyarələr: təhlükəsizlik! Loukosterlərin əsas qaydası – təhlükəsizlikdən savayı, hər şeydə qənaət etmək! Təhlükəsizlik hər şeydən öncədir. Loukost daşıyıcıların “cavan”, müasir aviaparkı köhnəlmiş aviaparkdan daha qənaətlidir, aviapark bir model avialaynerlərdən ibarətdir, təyyarələr daha az yanacaq sərf edir, təmir edilməsinə, demək olar ki, ehtiyac yoxdur. Azərbaycan loukosterinin donanması müasir Embraer təyyarələrindən ibarətdir.
Rahatlığa irad olmamalıdır... Loukosterlərin təyyarələri tamamilə dolmaq üçün aralarında minimum məsafə olan maksimal sayda oturacaqla təmin edilib. “Buta Airways”in təyyarələrindəki oturacaqlararası komfort məsafə səyyahətçiyə daha rahat əyləşməyə, təyyarənin ikioturacaqlı bloku diskomfortun yaranma ehtimalını azaldır. Bu, əsas faktorlardan biridir, çünki orta oturacaqda iki tərəfdən sıxılmış şəkildə oturmaq heç də xoş deyil.

Oturacaqlar arxaya çəkilir. Bu, xırda detal olsa da, insana xoş təsir bağışlayır. Müəyyən ödəniş mübabilində sərnişin təyyarədə yer seçə və ya dəyişə bilər. Onu da qeyd etmək lazımdır ki, bir çox büdcəli aviaşirkətlər kimi, Azərbaycan loukosteri valideynlərlə uşaqları ayrı oturacaqlarda əyləşdirmir. 12 yaşadək olan uşaqlar valideynlərdən birinin yanında oturur.
Beləliklə, “Buta Airways” loukosterinin xidmətlərindən istifadə etməklə, bahalı olmayan səyahətlər üçün saysız-hesabsız marşrutlar fikirləşmək olar. Cəsarətli olun və yola çıxın, çünki loukosterlə səyahət Vətənin hüdudlarını genişləndirmək üçün gözəl vasitələrdən biridir.
www.oxu.az
"
"Gürcüstanın turizm gəlirləri artıb - Rəqəmlər 2017-ci ilin birinci yarısında Gürcüstan xarici turizmdən 1,09 milyard dollar gəlir əldə edib.
Oxu.Az APA-ya istinadən xəbər verir ki, bu barədə Gürcüstan Milli Bankı açıqlama yayıb.
Qeyd olunub ki, cari ilin ikinci rübündə turizm gəlirləri 659 milyon dollar olub. Bu da ötən ilin eyni dövrünün göstəricisindən 28 faiz çoxdur. 2017-ci ilin birinci rübündə isə turizmdən 434,6 milyon dollar gəlir əldə edilib.
Xatırladaq ki, 2017-ci ilin ilk yeddi ayı ərzində Gürcüstana 3978657 əcnəbi səfər edib ki, bu da ötən ilin analoji göstəricisindən 16,8 faiz çoxdur.
L.Ə.
www.oxu.az 
"
"ABŞ-a gedənlər bunları bilməlidirlər ABŞ, həqiqətən, başqa bir dünyadır, orada çox şey fərqlidir. ABŞ-a gedərkən nələrə diqqət etmək lazımdır?
Oxu.Az fikirinfo.blogspot.com-a istinadən xəbər verir ki, telefon və noutbuk “adaptr”ı ABŞ-dakı “razetka”lara uyğun gəlməyəcək. Ona görə öncədən bunu nəzərə almanız və özünüzlə xüsusi başlıq gətirməyiniz lazımdır.
İkincisi, Vaşinqton və Nyu-Yorkda küçə adları həm rəqəmlərlə, həm də hərflərlə adlandırılıb. Misal: A, K küçəsi, 1-ci, 2-ci küçə və s.
Sietl isə dünyanın ən zəngin iki şəxsinin yaşadığı şəhərdir. Həm “Microsoft” (1975), həm də “Amazon.com” (1994) şirkətlərinin əsası Sietl şəhərində qoyulub.
Nyu-York hündür mərtəbəli binaları ilə turistlərin ən çox gəldiyi və olduqca bahalı bir şəhərdir. Avtomobillərin tıxacından və insan sıxlığından tərpənmək çətindir. Nyu-York həm də siçovulların çoxluq təşkil etdiyi çirkli bir yerdir.
ABŞ-da dünyanın müxtəlif xalqlarının nümayəndələrinə rast gəlmək olar. Buna görə burada millət yox, vətəndaşlıq anlayışı müqəddəsdir. Demək olar ki, 50 ştatın hərəsi Avropanın bir ölkəsinə bərabərdir.
Acı və şirin yeməklər 
ABŞ-da insanlar çox ünsiyyətcil və mehribandır. Tanımadığınız şəxs sizə gülümsəyib salamlaşsa, təəccüblənməyin. İnsanlar bir-birlərinə qarşı çox nəzakətlidirlər. Hər addımda bir-birlərindən üzr istəməyi bacarırlar.
ABŞ-da bütün yeməklər ya çox şirin, ya da çox acıdır. İnsanların əksəriyyəti artıq çəkidən əziyyət çəkir. Lakin insanlarda özünə əminlik çox yüksək olduğundan buna görə heç də narahat görünmürlər. Buna baxmayaraq, küçələrdə qaçan, idman edənlərin sayı da az deyil. Çin, Hindistan və Meksika restoranları üstünlük təşkil edir. Ağız dadınıza uyğun yemək dadmaq istəsəniz, gərək Türk restoranlarına üz tutasınız. Menyuda qiymətlər təxminən 10-20 dollar arasında dəyişir.
Sənədsiz içməyə icazə verilmir 
ABŞ-da içki içərkən diqqətli olmaq lazımdır, çünki ictimai yerlərdə bu, qadağandır və Avropadan fərqli olaraq, küçədə spirtli içki içən adama çox az hallarda rast gələ bilərsiniz. Alkoqol, adətən, xüsusi mağazalarda satılır və onu alarkən sizdən şəxsiyyəti təsdiq edən sənəd tələb edilə bilər. “Pub”lara gedərkən də sənədlərinizi özünüzlə götürməyi unutmayın, əks halda içəri buraxılmaya bilərsiniz.
Təhsil və tibb bahadır
ABŞ- a gəlmədən öncə mütləq diş həkiminə getməyi unutmayın, çünki dişin müalicəsi olduqca bahadır. Bir dostum sırf dişini düzəltdirmək üçün Azərbaycana gəlib-gedib. Bununla yanaşı, tibbi xidməti olduqca bahadır. İnsanların sığortası olmadan müalicə alması, demək olar, mümkünsüzdür. Sığortanın olması üçün də mütləq işləməlisən. Burada əsl vəhşi kapitalizmi görmək olar. ABŞ şanslar ölkəsi olmaqla yanaşı, həm də olduqca yüksək rəqabət var.
Tibblə yanaşı, təhsil də çox bahalıdır, buna görə də əksər amerikalının təhsillərini davam etdirmək istəkləri ürəklərində qalır. Bunun üçün ya varlı ailən olmalı, ya dövlətdən uzunmüddətli təhsil krediti götürməlisən, ya da işləyərək təhsil üçün pul yığmalısan. Tanıdığım bir amerikalının təhsilə görə dövlətə 20 min dollar borcu var və deyir ki, 10 il ərzində işləyib geri ödəməlidir.
Əməkhaqqı 
Maaşlar da Azərbaycanla müqayisədə xeyli yüksəkdir.  Bir saatlıq əməyin minumum dəyəri 8 dollardır. Əgər həftədə 40 saatdan çox işləsən, bir saatın dəyəri 50% artacaq (12 dollar).
Bir sözlə, “American dream” arzulardakı kimi olmasa da, istedadlı və bacarıqlı insanların məkanıdır.
L.Ə.
www.oxu.az 
 
"
"Ərəblər niyə Azərbaycana gəlir? – SORĞUBakının mərkəzində “Azərbaycana ərəblər niyə gəlir?” mövzusunda sorğusu keçirilib. 
Oxu.Az xəbər verir ki, “Kanal13”-ün sorğusuna cavab verən şəhər sakinləri bir-birindən maraqlı cavablarla diqqət çəkiblər.
Sorğunu təqdim edirik: 

E.Ə.
www.oxu.az
"
"Dünyanın ən bahalı şəhərləri – SİYAHI + FOTO“Economist Intelligence Unit” analitik nəşri dünyanın ən bahalı 10 şəhərinin siyahısını hazırlayıb.
Oxu.Az-ın seyahetchi.com saytına istinadən məlumatına görə, siyahıya Sinqapur şəhəri liderlik edir.
Şəhər-dövlət möhkəm valyutası (Sinqapur dolları), avtomobil saxlamağın baha başa gəlməsi və kommunal xidmətlərə yüksək ödənişlər üzündən birinci yerdədir. Halbuki 10 il öncə Sinqapur yaşayış məbləğinə görə 18-ci yerdə idi. Siyahıya isə Tokio (Yaponiya) başçılıq edirdi. 
Ən bahalı şəhərlər arasına Paris (Fransa), Sürix (İsveçrə), Sidney (Avstraliya), Oslo (Norveç), Tokio (Yaponiya), Karakas (Venesuela), Cenevrə (İsveçrə), Melburn (Avstraliya) və Kopenhagen (Danimarka) də düşüb.
Ucuz yaşayış isə Mumbay (Hindistan), Karaçi (Pakistan), Nyu-Dehli (Hindistan), Dəməşq (Suriya), Katmandu (Nepal), Əlcəzair (Əlcəzair), Buxarest (Rumıniya), Panama (Panama), Ciddə, Riyad (hər ikisi Səudiyyə Ərəbistanı) şəhərlərindədir.

Reytinq tərtib olunarkən, analitiklər ildə iki dəfə dünyanın 131 şəhərində yaşayış məbləğini öyrəniblər. Başlanğıc nöqtəsi kimi ABŞ-ın Nyu-York şəhərindəki yaşayış minimumu sayılıb.

S.B.
www.oxu.az
"
"Azərbaycanlıların vizasız gedə biləcəyi Avropa ölkələri və qiymətlərAvropada elə ölkələr var ki, Azərbaycan vətəndaşları həmin ölkələrə vizasız gedə bilərlər. Həmçinin bu ölkələr turizm xidmətlərinin ucuzluğu ilə də seçilir.  Ölkə 0vətəndaşlarının vizasız gedə biləcəyi ölkələr Makedoniya, Albaniya, Monteneqro və Bosniya Hersoqavinyadır. Azərbaycan vətəndaşları Monteneqroya yalnız yay aylarında vizasız səfər edə bilərlər.
Oxu.Az fins.az-a istinadən azərbaycanlıların Avropada vizasız gedə biləcəkləri ölkələrə səyahət qiymətlərini təqdim edir.
Makedoniya
Paytaxt Skopyeyə səfər zamanı şəhərin müasir tikililəri ilə yanaşı tarixi yerlərlə də tanış olmaq olar. Belə ki, paytaxt Skopyedə Makedoniya meydanı, daş körpü, döyüşçü abidəsi, saat qülləsi - “Saat Kula”ya da tamaşa etmək mümkündür. Bundan başqa Skopye qalası və qadim Çarşiya bazarına da baş çəkə bilərsiz.
Qeyd edək ki, Makedoniyaya Bakıdan birbaşa uçuş olmadığından Türk Hava Yolları (THY) ilə fasiləli uçuşla biletə 410 manatdan başlayan qiymətlərlə uçmaq olar. Skopyeyə gediş-gəliş aviabileti 800 manatdan bir qədər baha başa gələcək.
Skopyedə qonaqlamaya gəlincə, qiymətlər sizin büdcənizə uyğundur. Burada 4 ulduzlu hotellərdə qonaqlama 110-120 manatdan başlayır. Qiymətə səhər yeməyi də daxildir. 2-1 ulduzlu və ya ulduzsuz hotellərdə qiymətlər bir qədər də ucuz olur. Adətən belə mehmanxanalarda nömrədə qonaqlama qiymətləri 80-90 manata və ya bir qədər də ucuz olur.
Skopyedəki hostellərə gəlincə isə paytaxtın mərkəzi küçələrində yerləşən bir neçə otaqlı hostellərdə 18-53 manat ödəməklə gecələmək mümkündür. Məlumat üçün bildirək ki, əgər turizm şirkəti ilə adıçəkilən ölkəyə 3 gecə 4 günlük tur paket sifariş etsəniz, bu zaman 1 nəfər üçün 671 dollar ödəmək lazım olacaq.
 
Bosniya və Hersoqavinya
Azərbaycandan Sarayevo şəhərinə THY-dan bilet almaqla səfər edə bilərsiz. Bir nəfərin iyun ayında Sarayevoya gedib-gəlməsi üçün 921 manat ödəmək lazımdır.
Sarayevo şəhəri qərblə şərqin qovuşduğu məkandır.  Belə ki, şəhərin şərq hissəsi Osmanlı imperiyası zamanı tikilmiş tikililərlə zəngindir. Şəhərin qərb hissəsi isə Avstriya-Macarıstan imperiyası vaxtı tikilən tarixi tikililərlə zəngindir.
Bosniya və Hersoqaviniya paytaxtında qonaqlamaya gəlincə, 4 ulduzlu hotellərdə 100-144 manata səhər yeməyi daxil qonaqlamaq olar. Hostellərdə isə 10 manatdan başlayan qiymətlərlə gecələmək mümkündür.
Sarayevoda restoranlara gəlincə, 13 manat ödəməklə nahar etmək mümükündür. Bu qiymətə borş + göbələkli pasta və çay sifariş etmək mümkündür. 5 manat ödəməklə isə yerli sup növlərindən sifariş etmək olar.
Qeyd edək ki, adları sadalanan ölkələr qonşu olduğundan xərclər demək olar ki, hamısında eynidir.
Albaniya
Tirana şəhərinə də səfər THY –dan bilet alaraq səfər etmək mümkündür. Belə ki, bu zaman aralarında bir həftəlik fərq olan gediş -gəliş bileti üçün 934 manat ödəmək lazım olacaq.
Tiranada çoxlu sayda parklar var. Bundan başqa şəhərdə tarixi abidələrə də baş çəkmək olar. Belə ki, şəhərdə Zəngli saray, Kafedral sarayı və Süleyman Paşaya həsr olunmuş abidə var.
Məlumat üçün bildirək ki, əgər turizm şirkətlərinin birinin xidmətlərindən yararlanmaq qərarına gəlsəz 718 dollar ödəməklə Albaniyada 3 gecə 4 gün istirahət etmək olar.
Tiranada 3 ulduzlu hotellərdə 50-60 manat ödəməklə qonaqlamaq olar. Hostellərdə gecələmək isə 13 manatdır.
Tirana restoranlarında adambaşına 10 manat ödəməklə iki cür yemək sifariş etmək olar. Şəhər ictimai nəqliyyatından isə 0.44 manat ödəməklə bir istiqamətdən digərinə getmək mümkündür.
L.Ə.
www.oxu.az 
"
" Həftəsi 15 min dollara başa gələn suyun altındakı  hotel nömrəsiFici arxipelaqının adalarının birində həftəsi 15 min dollara başa gələn hotel nömrəsi var.
Oxu.Az  Azərtac-a istinadən xəbər verir ki, “Poseydon” adlanan və 73 nömrədən ibarət hotel suyun altında tikilib. Hoteldə quraşdırılan xüsusi sistem suyun təzyiqini normallaşdırmaqla, sakinlərin baş ağrılarını aradan qaldırır.
Buradan həmçinin dəniz heyvanlarının həyatını da izləmək mümkündür. Qonaqların xidmətində trenajor, bir neçə restoran, hətta ekzotik bir məkanda nigaha girmək istəyənlər üçün otaq da fəaliyyət göstərir.
L.Ə.
www.oxu.az 
"
"6 ayda Naftalana 9,5 min turist gedib Naftalan Şəhər İcra Hakimiyyətində 2017-ci ilin birinci yarısının sosial-iqtisadi inkişafının yekunları və qarşıda duran vəzifələr müzakirə olunub.
Oxu.Az fins.az-a istinadən xəbər verir ki, yığıncaqda Naftalan Şəhər İcra Hakimiyyətinin başçısı Natiq Aslanovun hesabat məruzəsi dinlənilib. 
2017-ci ilin altı ayında Naftalanın turizm obyektlərində 9,5 min turist qeydə alınıb ki, bunun da 4012 nəfəri 50-yə yaxın xarici ölkədən gələn turistlərdir. Həmçinin “TurStat” analitik agentliyinin apardığı sorğuya əsasən, Naftalan postsovet məkanında rusiyalılar arasında ən populyar müalicəvi kurort şəhəri sayılıb.
L.Ə.
www.oxu.az 
"
"Gürcüstana istirahətə gedənlərin statistikası - İlk üçlükdəyikBu ilin yanvar-iyul aylarında Gürcüstanda 3.9 milyon turist istirahət edib, bu, keçən ilin müvafiq dövrü ilə müqayisədə 572.2 min çoxdur.
Oxu.Az-ın newsgeorgia.ge-yə istinadən verdiyi xəbərə görə, Gürcüstana ən çox turist Azərbaycan, Ermənistan, Rusiya və İrandan gəlir.
Xarici turistlər 2017-ci ilin ilk kvartalında Gürcüstan büdcəsinə 434,6 milyon dollar qazandırıb, bu göstərici keçən ilin müvafiq dövrü ilə müqayisədə 82 milyon dollar çoxdur. 
Avropa İttifaqı ölkələrindən bu ilin ilk yeddi ayı ərzində Gürcüstana daha çox Avstriya, Hollandiya, Almaniya, Fransa və Böyük Britaniya turistləri gəlib. İran, Özbəkistan, Səudiyyə Ərəbistanı, Hindistan, İsrail, Çin vətəndaşları da istirahət üçün Gürcüstan istiqamətini seçir.
İ.F.
www.oxu.az
"
"Azərbaycan təbiətinin inciləri - FOTOREPORTAJKəpəz dağı, onun ətəyindəki sıx meşələr, yamyaşıl güllü-çiçəkli çəmənliklər, qayalar arasından süzülən şəlalələr, buz bulaqlar, dibi görünməyən dərələr boyunca axan çaylar bir də bir-biri ilə gözəllik bəhsinə girən 19 ecazkar dağ gölü.
Xüsusən də Göygöl və Maralgöl təbiətin yurdumuza elə bir bəxşişidir ki, əsrlərdir şairlər, rəssamlar, bəstəkarlar bu gözəllikdən ilham alıb, onu öz əsərlərində dönə-dönə vəsf edirlər. Hər gün minlərlə yerli və xarici qonaq, turist ana təbiətin yaratdığı bu bənzərsiz mənzərəni seyr edir, onun füsunkar gözəlliyindən zövq alırlar.
Oxu.Az AZƏRTAC-a istinadən ölkəmizin bu təbiət gözəlliklərindən çəkilmiş fotoları təqdim edir:


















































M.B.
www.oxu.az
"
"Avropada ucuz kirayə evlər “Airbnb” saytı turistlər üçün ən ucuz mənzil təklif edən Avropa şəhərlərinin siyahısını hazırlayıb.
Oxu.Az seyahetchi.com-a istinadən xəbər verir ki, ucuzluğuna görə birinci yerdə Tbilisi gəlir. İkinci yerdə Belqrad, üçüncü yerdə isə İstanbul qərarlaşıb.
Beləliklə, ən ucuz mənzil təklif edən 10 Avropa şəhəri bunlardır:
Tbilisi, Gürcüstan – 30 dollar;
Belqrad, Serbiya – 33 dollar;
İstanbul, Türkiyə – 33 dollar;
Saloniki, Yunanıstan – 34 dollar;
Sofiya, Bolqarıstan – 34 dollar;
Buxarest, Rumıniya – 34 dollar;
Sankt-Peterburq, Rusiya – 35 dollar;
Kiyev, Ukrayna – 35 dollar;
Zaqreb, Xorvatiya – 39 dollar;
Varşava, Polşa – 39 dollar.
Bir az da “Airbnb” haqqında:
Qeyd edək ki,  “Airbnb” çarəsizlikdən yaranan biznesdir. Evinin otaqlarından birini və yaxud da evini kirayə vermək istəyənləri bir araya toplayan sosial saytdır. Sayt San-Fransiskoda yaşayan cütlük tərəfindən yaradılıb. Evlərinin kirayə haqqını verə bilməyən Brian Chesky ve Joe Gebbia otaqlarının birini kirayə vermək məcburiyyətində qalıblar. Göstərdikləri xidmət isə hava ilə doldurulan yataq və səhər yeməyindən ibarət olub. 2008-ci ildə airbedandbreakfast.com belə yarandı. Bir müddət sonra saytın adı airbnb oldu. İndi turistlər üçün bütün dünyada yayılmış ən yaxşı və ucuz gecələmək seçimidir.
L.Ə.
www.oxu.az 
"
"Turizm şirkəti bağlandı Azərbaycanda fəaliyyət göstərən “One Six Seven Travel” MMC ləğv olunduğunu elan edib.
Oxu.Az Vergilər qəzetinə istinadən xəbər verir ki, kreditorlar iki ay ərzində tələblərini Bakı şəhəri, Səbail rayonu, Neftçilər prospekti ev 89 ünvanına bildirə bilərlər.
L.Ə.
www.oxu.az 
"
"Turistlər ayaqqabı və geyimə təxminən 1,2 milyard dollar xərcləyiblərTürkiyəyə səfər edən turistlər ayaqqabı və geyimə təxminən 1,2 milyard dollar xərcləyiblər. 
Oxu.Az xəbər verir ki, Türkiyə Statistika Təşkilatı (TÜİK) yanvar-iyun aylarında ölkəyə 13 milyon 708 min 152 nəfərin səfər etdiyini açıqlayıb.
Turizm gəlirləri təxminən 8,8 milyard dollar olub. Bunun 6,8 milyard dollarını xarici ziyarətçilərin, təxminən 2 milyard dollarını isə xaricdən gələn türk vətəndaşların xərcləri formalaşdırıb.
Türkiyəyə gələn turistlərin ümumi turizm xərclərinin 7,5 milyard dolları şəxsi, 1,2 milyard dolları tur paketləri çərçivəsində xərclər olub.
Turistlərin fərdi xərclərində yemək-içmək xərcləri daha çox paya malik olub. Bu istiqamətdə xərclər 1 milyard 326 milyon dollar təşkil edib. 1 milyard 36 milyon dollar isə yerləşməyə yönəldilib. 
L.Ə.
www.oxu.az 
"
"Gəncədə dağ evləri: Hacıkənd, Xaşbulaq, Toğana, Çaykənd – QİYMƏTYay mövsümündə insanların ən çox üz tutduğu yerlərdən biri də bölgələrdə yerləşən kənd evləridir.
Oxu.Az fins.az-a istinadən xəbər verir ki, vətəndaşların istirahət üçün ən çox üz tutduğu yerlərdən biri də Gəncədir.
Belə ki, kənd evlərinə üstünlük verənlər Toğana, Hacıkənd, Xaşbulaq və Göygöl rayonun ərazisinə üz tuturlar.
Hacıkənd
Burada 25 ev var. Evlər həm bir, həm də iki mərtəbəlidir. Hər ev iki otaq və bir aynabənddən ibarətdir. Evin qiyməti gündəlik 50 manatdır. Qeyd edək ki, əksər bölgələrdə otaqlar icarəyə verildiyi halda, Hacıkənddə evlər bütövlükdə qonaqlara verilir. Burada evləri aylıq da icarələmək olar. Bu zaman 700-800 manat ödənməlidir.
Xaşbulaq
Xaşbulaqda evlərin mövsümlük kirayəsi 2-3 min manatdır. Yəni 3 ay yay mövsümü üçün bu qədər pul ödəmək lazım gələcək.
Göygöl rayonu
Göygöl rayonunda da kifayət qədər kənd evləri var. Burada evlərin qiyməti bir qədər ucuzdur. Belə ki, gündəlik ev kirayələmək yerindən və şəraitindən asılı olaraq 20-30 manat arasında dəyişir. Evlərin aylıq icarə qiymətləri isə 170-500 manat arasında dəyişir.
Toğana – Zod
Toğana və Zod 1 və 2-də də kənd evləri var. Zodda evlərin aylıq icarəsi 400-500 manatdan başlayır. Toğanada evlərin 3 aylıq icarə qiymətləri isə 500-1000 manat arasında dəyişir. Çaykənddə də icarəlik kənd evləri var. Burada evlərin gündəliyi 50-80 manat arasında dəyişir.
Qeyd edək ki, adları sadalanan bu bölgələrdə evlər qonaqlara bütövlükdə təqdim olunur, yəni ev sahibi həmin evdə yaşamır.
A.M.
www.oxu.az
"
"Ölkəyə gələn turistlərin təhlükəsizliyi dövlət orqanları tərəfindən təmin olunur“Turistlərin təhlükəsizliyi Dünya Turizm Təşkilatının fəaliyyətində prioritet istiqamətlərdən biridir. Biz də bu sahədə mövcud olan müqavilələrə tam məsuliyyətlə qoşulmuşuq. Bu gün Azərbaycanda turistlərin təhlükəsizliyi təkcə Mədəniyyət və Turizm Nazirliyi deyil, ümumiyyətlə, dövlət orqanları tərəfindən təmin olunmaqdadır. Turistin ölkəyə girişindən tutmuş gedişinədək bu məsələ ciddi nəzarət altındadır”.
Oxu.Az xəbər verir ki, bu fikirləri mədəniyyət və turizm naziri Əbülfəs Qarayev Şəkidə vətəndaşların qəbulu zamanı jurnalistlərə müsahibəsində səsləndirib. Bu sahədə mövcud problemlərə toxunan nazir deyib: “Bəzən məsuliyyətsizlikdənmi, səriştəsizlikdənmi bizi narahat edən faktlar ortaya çıxır. Həm qida baxımından, bəzən də asudə vaxtın keçirildiyi yerlərdə təhlükəsizliyin tam təmin olunmaması baxımından müəyyən problemlər var. Nazirlik olaraq biz müəyyən qaydalar hazırlayaraq bütün müəssisələrə təqdim etmişik. Turizm tamamilə özəl sektordur və bu gün müvafiq sahədə çalışan işgüzar insanlar bu məsuliyyəti hiss etməlidirlər”.
Dövlət tərəfindən bu sahəyə nəzarət funksiyasının gücləndirilməsinin vacibliyini önə çəkən nazir Əbülfəs Qarayev deyib: “Yeni qanun layihəsində Mədəniyyət və Turizm Nazirliyi tərəfindən turizm obyektlərinə nəzarətin gücləndirilməsinə dair müvafiq təkliflər irəli sürülüb. Bu qanun qəbul olunduqdan sonra onların icrasına başlanılır”.
L.Ə.
www.oxu.az 
"
"Ölkəyə gələn xaricilərin nağdsız ödənişlərinin həcmi açıqlandı Son dövrlər qeyri-neft sektorunun inkişafı çərçivəsində turizmə yönəlmiş məqsədyönlü tədbirlər nəticəsində bu sahənin intensiv inkişafı üçün geniş imkanlar yaranıb. Təsadüfi deyil ki, Azərbaycana gələn əcnəbilərin sayında və uyğun olaraq onların nağdsız ödənişlərinin həcmində artım müşahidə olunur.
Oxu.Az Mədəniyyət və Turizm Nazirliyinə istinadən xəbər verir ki, 2017-ci ilin birinci yarısında Azərbaycana gələn xarici vətəndaşların bank kartları üzrə əməliyyatları ötən ilin müvafiq dövrü ilə müqayisədə 93 faiz artaraq 507 milyon 450 min 635 manat təşkil edib. Bu göstərici 2016-cı ilin birinci yarısında 263 milyon 427 min 544 manat, il ərzində isə 602 milyon 288 min 119 manat olub.
Məlumat üçün bildirək ki, qeyd olunan vəsaiti ölkəmizə gələn əcnəbilərin Azərbaycanda bank kartları vasitəsilə həyata keçirdiyi ödənişlər təşkil edir, onların səfərdən qabaq və ölkə daxilində nağd ödənişləri bu məbləğə daxil deyil.
Qeyd edək ki, Dünya Səyahət və Turizm Şurasının məlumatına əsasən, Azərbaycan üzrə 2016-cı ildə turizm xidmətlərinin ixracının ümumi dövriyyəsi 2,8 milyard ABŞ dolları olub.
L.Ə.
www.oxu.az 
"
"Dünyanın ən soyuq on ölkəsi – FOTO Səyahət, tətil deyəndə əksəriyyətimizin ağlına dəniz, günəş, isti ölkələr gəlir. Ancaq soyuq, bir o qədər də əyləncəli olan yerlər də var. 
Oxu.Az seyahetchi.com-a istinadən soyuq iqliminə baxmayaraq, möhtəşəm gözəllikləri, əvəzolunmaz mənzərələri ilə tanınan bu ölkələri təqdim edir. 

Monqolustan
Rusiya ilə Çinin ortasında yerləşən ölkənin dənizə çıxışı yoxdur. Bura ucsuz-bucaqsız çöllər və sonsuz göy üzünə sahibdir. Qışda temperatur mənfi 20 ilə 40 dərəcə arasında dəyişir. Əsilləri Cənubi və Orta Asiyadakı köçəri xalqlardan gələn monqolların böyük əksəriyyəti çadırda yaşamağa üstünlük verirlər. Bir sözlə, maraqlı ölkədir. Yolunuzu buradan salsanız, qəti peşman olmazsınız.  

Estoniya
Şimali Avropada yerləşən ölkədə qışda havanın hərarəti mənfi 5 ilə 10 dərəcə arasında dəyişir. Baltik dənizinin təsiri ilə yayda temperatur müsbət 17-22 dərəcəyədək yüksəlir. Bura ən çox  “bəyaz gecələr”i ilə məşhurdur. Gün ərzində hava 3-4 saat qaralır. Təkcə bunu görmək üçün Estoniyaya getməyə dəyər. Ölkə dünyada təhsil səviyyəsinin yüksək olması baxımından Kubadan sonra ikinci yerdədir.

 
Finlandiya
Finlandiya Baltik dənizi sahilində yerləşən, 188 min gölün, 180 min adanın yer aldığı möhtəşəm ölkədir. Cənubda mənfi 30 dərəcə olan soyuq hava Qərbə doğru mənfi 40 dərəcəyə qədər düşür. Burada buzdan hotellərə çox rast gəlinir. Turistlərin ən çox qalmaq istədikləri yerdir. Üstəlik, uşaq olanda cizgi filmlərindən gördüyümüz nağıllar aləmi Laplandiya da - Şaxta babanın kəndi də bu ölkədədir.

Qazaxıstan
Ərazisinin böyüklüyünə görə dünyanın doqquzuncu ölkəsidir. Qışı soyuq və sərt olur. Geniş əraziyə sahib ölkənin hava şəraiti bölgələrinə görə fərqlənir. Paytaxt Astanada 105 metrlik “Baiterek” Qalası və təbii gözəlliyi ilə seçilən Böyük Almatı Gölünü görməyə dəyər. Bundan savayı, qazaxların at sütündən hazırladıqları “qımız” adlı içkiləri də olduqca məşhurdur. 

İslandiya
“Səyahətdə fərqli gözəlliklər axtarıram” deyirsənsə, o zaman İslandiyaya get. Adı “Buz ölkəsi” mənasını verir. İslandiya Şimali Amerika və Avropa qitələri arasında yerləşən ada ölkəsidir. İlıq hava axınının təsiri nəticəsində adanın Cənub və Cənub-Qərb sahillərində qış mülayim və rütubətli keçir. İslandiya möhtəşəm mənzərələri ilə sizi heyran edəcək.

 
Amerika Birləşmiş Ştatları
Amerikanın hər əyalətinə aid olmasa da, Alyaska və Vaşinqton ştatları soyuq iqlimi ilə tanınır. Ərazisinə görə ən böyük ştat olmasına baxmayaraq, Alyaskanın əhalisi azdır. 

Kanada
Kanada dünyanın ən uzun sahil xəttinə, olduqca uzun və sərt qış mövsümünə sahibdir. İqtisadi rifahı və yaşayış səviyyəsinin yüksəkliyinə görə burada məskunlaşmaq üçün ölkəyə hər il minlərlə müraciət daxil olur. Bundan başqa, görüləsi gözəl, mənzərəli yerləri də var. Sadəcə, soyuq olduğundan çox adam buna risk etmir. 

Rusiya
Ərazisinə görə dünyada ən böyük dövlətdir. Ədəbiyyat, musiqi və bir çox sənət sahələri üzrə məşhur olan tanınmışların vətənidir. Qış aylarında temperaturun mənfi 40 dərəcəyədək endiyi Rusiyada, günəş üzünü yalnız iki ay göstərir. 

Qrenlandiya
Dünyanın ən böyük adası olan Qrenlandiya Atlantik Okeanının şimalında yerləşir. Bəmbəyaz qarlarla örtülmüş bu buzlar diyarında “qurd it”lərin müşayiəti ilə xizəklə qar üzərində süzülmək sənə uşaqkən izlədiyin film səhnələrini andıracaq. Bura dağ yürüşü və digər bu tip əyləncələrlə yanaşı, “bəyaz gecələr”i ilə tanınır. Ada minlərlə səyahətsevərin görmək istədikləri məkanlar siyahısında ilk sıralarda yer alır.

Antarktida
Cənub Qütbü çevrəsində yerləşən Antarktidada ümumilikdə mənfi 50 dərəcəyə yaxın olan temperaturun mənfi 89 dərəcəyədək endiyi zamanlar olub. Ətrafdakı buzların yaratdığı göz oxşayan, əvəzsiz mənzərənin tam mərkəzidir Antarktida. 
S.S.
www.oxu.az
"
"Türkiyə 6 ayda turizmdən 5,5 milyard dollar qazanıb Türkiyənin turizmdən gəliri ilin ikinci rübündə keçən ilin eyni dövrü ilə müqayisədə 8,7 artaraq 5 milyard 413 milyon 48 min dollar təşkil edib. 
Oxu.Az  xəbər verir ki, bu barədə Türkiyənin  Statistika Təşkilatı (TÜİK) məlumat yayıb. 
Hesabata əsasən, turizm gəlirinin 81,3 faizi xarici turistlərin, 18,7 faizi isə xaricdə yaşayan vətəndaşların səfərlərinin payına düşüb. 
İlin ikinci yarısında xərclərin 4 milyard 442 milyon 643 min dollarını fərdi xərclər, 970 milyon 405 min dollarını isə tur xərcləri təşkil edib. Adambaşına ortalama xərcləmə 611 dollar olub. Xaricilərin ortalama xərcləri 570 dollar, xaricdə yaşayan vətəndaşların ortalama xərcləri  845 dollar təşkil edib. 
Türkiyəyə səfərlər 18,3 faiz artıb. 
L.Ə.
www.oxu.az 
 
"
"Avropada gəzib-görülməli 10 möhtəşəm məkan – FOTOAvropa qitəsi təbii gözəllikləri və zəngin tarixi ilə  səyahətsevərlərin həmişə diqqətində olub. Səyahətinin yönü üzü Avropayadırsa, yolunu xatirələrində gözəl iz buraxacaq, bu möhtəşəm 10 şəhər və qəsəbədən sal.

İnterlaken, İsveçrə
Mavinin ən gözəl tonlarına sahib Thun və Brienz göllərinin ağuşuna aldığı İnterlaken qəsəbəsi Avropanın ən sevilən məkanlarındandır. Alp dağlarının ətəklərində yerləşən, təbii gözəlliyini itirməyən İnterlaken İsveçrənin cənnət güşələrindən biri hesab edilir.

Qrindelvald, İsveçrə
İsveçrənin məşhur xizək məkanıdır. Adına “Buz Qəsəbəsi” də deyirlər. Qrindelvald qış turizmində əvəzolunmaz ünvanlardandır. Qış festivalından sonra dünyanın məşhur sənətçilərinin qardan düzəltdiyi heykəllər sayəsində bura açıq hava muzeyinə çevrilir. Sən də qışı sevirsənsə, mütləq baş çək.

Avignon, Fransa
UNESCO-nun Dünya Mirasları sırasında yer alan Sen –Beneze körpüsü və Notr-Dam kilsəsi kimi görkəmli tikililəri görmək üçün hər il Avignona on minlərlə turist axın edir. 1947-ci ildən bu yana hər il iyulda keçirilən Avignon Festivalı da şəhərə ayrıca rəng qatır.

Salzburq, Avstriya
Alp dağlarının ətəklərində yerləşən Salzburq Avstriyanın dördüncü böyük şəhəridir. Möhtəşəm Salzburq Festivalı hər il minlərcə klasik musiqi sevənləri bu şəhərdə bir araya toplayır. Dünyaca məşhur bəstəkar Motsart da Salzburqda dünyaya göz açıb.

Heidelberq, Almaniya
Nekar çayı və Heidelberq Sarayının iki hissəyə ayırdığı bu Heidelberq Almaniyanın ən romantik şəhəri kimi tanınır. Almaniyanın Cənub-Qərbində yerləşən şəhər əhalisinin çoxu tələbələrdir. Bura füsunkar təbiəti və tarixi görünüşü ilə turistləri özünə heyran edir.

Cesky Krumlov, Çex Cümhuriyyəti
Paytaxt Praqadan təqribən 175 kilometr Cənubda yerləşən bu nağılabənzər şəhər UNESCO-nun Dünya Mirası siyahısında yer alır. Cesky Krumlov orta əsr qəsəbələrini anımsadan görünüşü, şirin evləri və küçələri ilə “gəl, gör məni”,  – deyən bir məkandır.

Oxford, Birləşmiş Krallıq
Dünyanın ən nüfuzlu universitetlərindən olan Oxfordun yerləşdiyi şəhər “tələbə şəhəri” adı ilə də anılır. Oxford mərkəzində yerləşən alış-veriş mağazaları, füsunkar mənzərəsi və məşhur “Blackwells” kitab evi ilə turistlərin sıx-sıx ziyarət etdiyi şəhərlərdəndir.

Qlasqov, Birləşmiş Krallıq
Klyde çayı üzərində yerləşən Qlasqov Birləşmiş Krallığın Lonon və Birminqhamdan sonra üçüncü sıx şəhəridir. İlboyu yağmurlu havanın çoxluq təşkil etdiyi şəhəri iyul və avqust aylarında ziyarət etmək daha uyğundur.

Füssen, Almaniya
Lech çayı sahilində yerləşən Füssen Almaniyanın məşhur  “Romantik Yol”unun son dayanacağı hesab edildiyi üçün turistlərin mütləq baş çəkdiyi yerlərdəndir. Şəhərdəki tikililəri, malikanələri və evləri görüncə özünü tam da nağıllar aləminə düşmüş kimi hiss edəcəksən.

Hallstatt, Avstriya
Ən qədim duz mədəninin olduğu bu kənd Yuxarı Avstriya bölgəsində yerləşir. Hallstatt Gölünün Cənub-Qərbindəki bu şirin yer UNESCO-nun Dünya Mirasları siyahısındadır. Yolun Avstriyaya düşərsə, gözalıcı memarlığa sahib olan Hallstatta baş çəksən peşman olmazsan.
S.S.
www.oxu.az
"
"Türkiyəyə gedənlərin nəzərinə – BAQAJLA BAĞLI YENİLİKTürkiyə aeroportlarında baqajların qəbulunda yeni sistemin tətbiqinə başlanılıb.
Oxu.Az-ın Trend-ə istinadən məlumatına görə, yeni sistem aeroportlarda sərnişinlərin qeydiyyatdan keçmə prosesini sürətləndirəcək.
Qeyd edək ki, ilk dəfə bu trend Atatürk Hava Limanında tətbiq olunub. Bu texnologiya zamanı sərnişinlər çamadanlarını sərbəst şəkildə özləri baqaja təhvil verə biləcəklər.
Pasport qeydiyyatından keçdikdən sonra sərnişinlərə baqajları üçün xüsusi kod təqdim olunacaq. Qeyd edək ki, bu sistem hələ ki beynəlxalq reyslərdə tətbiq olunur. Yaxın günlərdə sistemin daxili uçuşlarda tətbiqinə də başlanacaq.
S.B.
www.oxu.az
"
"ABŞ-a səfərlə bağlı viza qaydaları sadələşdirildiAzərbaycanda ABŞ-a viza almaq prosesi daha sadə olub. ABŞ-ın Azərbaycandakı səfirliyi konsulluqda müştəri xidmətlərinin təkmilləşdirilməsi, viza prosesinin sürətlənməsi və ABŞ vizalarını yeniləmək məqsədilə təcrübəli ərizəçilər üçün Müsahibəsiz Güzəştli Viza Proqramını elan edib.
Oxu.Az  xəbər verir ki, seyahetchi.com bu barədə səfirliyə istinadən məlumat yayıb.
Bəlli olub ki, artıq bütün tələblərə cavab verən, öz vizalarını təzələmək istəyən və vizalarının müddətinin başa çatmasına 12-48 ay qalmış Azərbaycan vətəndaşlarının konsulla görüşmələri tələb olunmayacaq.  
Təcrübəsi olan ərizəçilər yalnız viza üçün ərizə formasını doldurmalı, DS-160 tamamlanmış ərizə formasının sürətini çıxartmalı, viza rüsümunu ödəyib, vacib olan sənədlərin hamısını Visa Document Courier Services (Viza Sənədlərin Kuryer Xidmətinə) təqdim etməlidirlər.
L.Ə.
www.oxu.az 
 
"
"Ən ucuz necə istirahət etmək olar? – QiymətlərYayın qızmarı, qorabişirən ay... Hamı bir neçə günlük də olsa, paytaxtın bürküsündən uzaqlaşmaq üçün fürsət axtarır. Əlbəttə ki, daha ucuz, daha səmərəli olmaq şərti ilə.
Bir çoxları Gürcüstanın istirahət üçün daha münasib olduğunu iddia edir. Səbəb – bir adam üçün qalmaq, yemək və s. xidmətlərin ucuz olmasıdır. Doğrudanmı, Gürcüstanda dincəlmək Azərbaycanın rayonları ilə müqayisədə ucuzdur?
Sizə nə lazımdır?
İstirahətə getmək qərarına gəlmisinizsə, əvvəlcə mütləq müəyyənləşdirməlisiniz: sizə nə lazımdır? Bakının istisindən uzaqlaşıb, tutaq ki, İsmayıllının səfalı meşəsində, çinarlığında sərinləmək, çayın həzin şırıltısını dinləyib gərginlikdən uzaqlaşmaq, gəzmək, görmək, yoxsa bir sərinlik tapıb yaxşıca yeyib-içmək, səhərdən axşama qədər kabab yemək?
Əgər qərara gəlmisinizsə ki, siz yeyib-içməyə yox, istirahət etməyə gedirsiniz, onda diqqətiniz bizdə olsun!
Ən ucuz istirahət imkanı
İstədiyiniz rayonu seçin: tutaq ki, İsmayıllıya getməyə qərar vermisiniz. Bu rayona Bakıdan cəmi 2,5-3 saatlıq yoldur – 173 km. Yol əziyyətinə (Batumiyə gedərkən təxminən 700-800 km-lik yol əvəzinə) qatlaşmırsınız, üstəlik, sərhəd keçmək və sərhəddə gözləmək lazım gəlmir.
Daha rahat olması üçün sedan tipli Bakı-İsmayıllı taksilərindən istifadə edə bilərsiniz. 8 manata siz İsmayıllıdasınız. Əgər 4 nəfərsinizsə və Bakıdan birbaşa İsmayıllı şəhəri ətrafında yerləşən seçdiyiniz məkana gedirsinizsə, narahat olmayın, yanacağın qiymətinin artması rayonlara sərnişin daşıyan maşınların qiymətinə təsir etməyib - adama 10 manat verməyiniz (ümumilikdə 40 manat) kifayətdir – sürücü sizi ən ucqardakı istirahət mərkəzinə də aparacaq.
Burda da seçim sizindir: əgər səhər yeməyi də daxil olmaqla, tanınmış, bütün xidmətləri olan, necə deyərlər, “Avropa standartlarına uyğun” məkan seçmək istəyirsinizsə, otelə 80, kotecə isə 60 manat verməlisiniz.
Yox, Batumidə olduğu kimi, Azərbaycanda da sadə, meşənin dərinliyində, çayın kənarında yerləşən, tam sakit, rahat bir hücrə istəyirsinizsə, 4 nəfərlik kotec üçün 30 manat (adama 7,5 manat) bəs edir.
Bu koteci götürdünüzsə, təxminən 50 metr ""radiusda” bütün xidmətlərdən pulsuz istifadə edə bilərsiniz. Manqal da təqdim edilir – nə istəsəniz, alın, özünüz hazırlayın.
Məsləhət görərdik ki, gedəndə özünüzlə kiçik samovar götürəsiniz – heç nəyə ehtiyacınız olmayacaq.
Bir az tənbəlsinizsə və yalnız gəzmək barədə düşünürsünüzsə, yenə problem yoxdur: səhər yeməyi – 4 manat, nahar və şam 6-7 manat, çay 2 manat, samovarla birlikdə çay 8 manatdır.
Başqa sözlə, sizin bir günlük qalmaq (7,5 manat) və 3 dəfə yemək xərciniz ümumilikdə təxminən 25 manata başa gəlir.
Yenə xatırladırıq: əgər siz yalnız istirahət etmək və gününüzü yeyib-içməklə yox, gəzmək-görməklə keçirmək istəyirsinizsə.
Evi necə götürmək olar?
3 otaqlı, həyətində çardağı, normal şəraiti olan evlər də baha deyil: adambaşına 10 manat; 10 yaşına qədər uşaqlar üçünsə 5 manatdır.
Belə fürsəti, məsələn, hətta İsmayıllının ən unikal kəndlərindən olan İvanovkada da əldə edə bilərsiniz. Bu kəndin özünün görməli yerlərini gəzmək-görmək üçün bir neçə gün kifayət etməz.
Sizə ilk baxışda təklif edilən evlərə görə vəziyyəti qiymətləndirməyə çalışmayın. Bir-iki saatlıq müşahidə və sorğulardan sonra siz hər şeyi biləcəksiniz.
Biz bunlardan niyə istifadə edə bilmirik?
Bir neçə problem var:
1. Əvvəla, bu istirahət mərkəzlərinin böyük əksəriyyəti təbliğatın nə olduğunu bilmir. Onlar haqda məlumatı internetdən tapmaq mümkün deyil və təəssüf ki, bu, onların qazancına, bizim isə normal istirahətimizə təsir edir. Görünür, ümumilikdə istirahət məkanlarını əhatələyən bir şəbəkənin qurulmasına ciddi ehtiyac var.
2. Bakıda oturub, hər şeyi internet və telefon üzərindən görmək istəyənlərə təklif edilən qiymətlər tamam fərqlidir. Və mənzərənin özü də qəribəliyi ilə seçilir. Məsələn, evini 60 manata təklif edən və heç bir halda bir qəpik də enməyən şəxslə söhbət əsnasında məlum oldu ki, adam mövsümün başladığı (1 maydan mövsüm başlayır) müddətdən indiyə qədər evini cəmi 3 günlük kirayə verə bilib. O, anlamaq istəmir ki, evini, məsələn, 25 manata təklif etməklə indiyə qədər 180 manat yox, 2000 manatdan çox qazana bilərdi.
Belə çıxır ki, turizmlə bağlı biznes təfəkkürü hələ də formalaşmayıb və bu da böyük təbliğat tələb edir.
Narahatlıq üçün kifayət qədər əsas var
İstirahət mərkəzlərinin yerləşdiyi rayonlarda əsasən bu söz göz oxşayır: “Təbiətin ... (rayonun adı) verdiyi gözəlliyə qıymayın”.
Doğrudan gözəl yerlərdir və tutaq ki, indi adı tez-tez hallanan Batumi o yerlərlə qəti müqayisə oluna bilməz. Ancaq təəssüf ki, qıyırıq – piknik yerlərində bu, xüsusilə gözə çarpır.
Bakıdan gedənlər özləri ilə heç də mədəniyyət aparmırlar – özlərindən sonra fanta, kola, müxtəlif cür sellofanlar, araq butulkaları saxlayırlar piknik yerlərində. Yox, saxlamırlar – onu meşənin hər tərəfinə dağıdırlar.
İnanmıram həmin şəxslər Batumidə elə cür davrana bilsinlər – qəriblikdə yetim olanlar bəzən öz yuvasını “şirə dönüb” zibilləməkdən qürur duyur.
Görünür, turizmin gəlişməsi, öz yurdumuzda daha ucuz və daha gözəl istirahət etməyimiz üçün həm də “şəhərlilərdən” asılı olan mədəniyyət məsələsi var...
Axar.az
www.oxu.az
"
"Uşaqların əylənə biləcəyi möhtəşəm yerlər Uşaqlarınızla Avropa turuna çıxmağı qərar vermisiniz, amma onları necə əyləndirəcəyiniz mövzusunda suallar açıq qalıb? 
Oxu.Az uşaqların əylənə biləcəyi məşhur parkları təqdim edir: 
“Disneyland” - Fransa

“PortAventura” - İspaniya

“Futuroscope” - Fransa

“Europa-Park” - Almaniya

“Gröna Lund”- İsveç

“Tivoli Gardens” - Danimarka 

“Efteling” - Niderland 
L.Ə.
www.oxu.az 
"
"Şəkidə kənd evləri – QİYMƏTLƏRYay mövsümü olması və havanın olduqca isti keçməsi şəhər sakinlərinin bölgələrə üz tutmasına səbəb olur. Çünki bölgənin sərin havası və yetərincə istirahət mərkəzlərinin olması buna zəmin yaradır. Belə ki, insanların seçim etdiyi yerlərdən biri də bölgələrdəki kənd evləridir.
Oxu.Az fins.az-a istinadən, Şəkidə yerləşən kənd evləri haqqında məlumatları təqdim edir.
Şəkidə kənd evləri Fazılı və Kiş kəndində yerləşir. Hər iki kənddə 1 və 2 mərtəbəli evlər var. Kiş kəndində evlər Alban məbədinin yaxınlığında yerləşir. Ümumilikdə bu kənddə 8-9 ev var. Bu evlərdə adambaşına qonaqlamaq 10 manatdır. Bundan başqa, qonaqlara səhər yeməyi və gündə 3 dəfə yeməklə də qonaqlama imkanı verilir. Belə ki, Kiş kəndində səhər yeməyi və evdə qonaqlama adambaşına 15 manatdır. Gündə 3 dəfə yeməklə evdə qonaqlama isə adambaşına 30 manatdır.
Fazılı kəndində kənd evləri yeraltı arxeologiya muzeyinin yaxınlığında yerləşir. Burada qonaqları qəbul etmək üçün 5 kənd evi var. Bu cür evlərdə qonaqlamaq 10 manatdır. Səhər yeməyi sifariş olunsa, əlavə 2 manat da ödəmək lazım olacaq. Bundan başqa, yeraltı arxeologiya muzeyinə giriş bir qrup üçün 20 manatdır.
A.M.
www.oxu.az
"
"Gürcüstanda azərbaycanlı turistlər həyəcanlı anlar yaşadıGürcüstanda Çorox çayında köməksiz vəziyyətdə qalmış iki Azərbaycan vətəndaşı xilas olunub.
Oxu.Az APA-ya istinadən xəbər verir ki, Acarıstanın Şarabidze kəndində 8 nəfərdən ibarət qrup Çorox çayında olarkən suyun səviyyəsi qəflətən qalxmağa başlayıb.
Qrupun 6 üzvü çaydan çıxa bilsə də, iki azərbaycanlı turist bunu edə bilməyib.
Fövqəladə Halların İdarə Olunması Mərkəzinin xilasediciləri azərbaycanlı turistləri xilas ediblər. 
E.Ə.
www.oxu.az
"
"Azərbaycan ilə Yaponiya arasında birbaşa aviareys açılırBakıda Azərbaycan ilə Yaponiyanın mülki aviasiya administrasiyaları arasında danışıqlar keçirilib.
İlk dəfə aparılan danışıqların gedişində tərəflər Azərbaycan ilə Yaponiya arasında müntəzəm reyslərin açılması məsələsini müzakirə ediblər. Nümayəndə heyətləri təyin olunmuş aviaşirkətlərə birbaşa sərnişin və yük reyslərini yerinə yetirmək, həmçinin kodlardan birgə istifadə haqqında müqavilələr bağlamaq hüququnun verilməsi barədə razılıq əldə ediblər.
Dostluq şəraitində keçən görüşdə Azərbaycan və Yaponiya aviaşirkətlərinin nümayəndələri də iştirak ediblər.
www.oxu.az
"
"Bakının məşhur restoranından müştərilərə şortik qadağasıNovxanıda “Amore” restoranı müştərilərə şortik geyinməyi qadağan edib.
Oxu.Az Qafqazinfo-ya istinadən xəbər verir ki, sözügedən hadisə bir neçə gündür sosial şəbəkələrdə müzakirələrə səbəb olub. İstifadəçilər restoran sahibinin qərarını gülüşlə qarşılayıblar. Yay fəslində, özəlliklə turistlərin axın etdiyi tanınmış məkanda belə qadağanın olması haqlı olaraq çoxuna inandırıcı gəlməyib.
Məsələni dəqiqləşdirmək üçün restoranın administratoru Zaur Cəfərovla əlaqə saxlanılıb. O, açıqlamasında şortik geyinən şəxslərin restorana buraxılmadığını təsdiqləyib: “Bura ailəvi məkandır, hamı ailə, uşağı ilə gəlib oturur. Narazılıqlar olur, buna görə də qadağa qoymuşuq. Müştərilərimizin 80 faizi bu qaydanı bəyənir, deyirlər, çox gözəldir. Təkcə şortiklə gələnləri yox, heyvan gətirənləri də, cavan uşaqları da buraxmırıq. Onlar üçün kənarda yerlər var, ora getsinlər. Bizim ərazidə çimərlik yoxdur, sırf restorandır. Dənizə girib çimən, daha sonra bizim restorana çimərlik geyimində girmək istəyən şəxs buraxılmır”.
Məsələyə münasibət bildirən Azərbaycan Turizm İnstitutunun kafedra müdiri Bahadur Bilalov deyib ki, bu qadağadan sonra insanlar o məkanı boykot etməlidir: “Bəs orada oturanlar yaxınlıqlarında dənizdə çimənləri görmürlər? Məsələn, “Sun Set”ə girən kimi gətirib stol qoyub deyirlər ki, “yesən də, yeməsən də, 10 manatdır”. Bu kimi məsələlər özbaşınalıqdır, bu formada turizmi inkişaf etdirə bilmərik. Prezident sərəncam verir, təşəbbüs göstərir ki, turist axını olsun, ölkəyə xarici valyuta gəlsin. Amma biz bu cür xidmətlərlə bunu bacarmayacağıq. İnsanlar nəyə qadağa qoyduqlarını bilmirlər. Bolqarıstanın Bakı kimi dəniz kənarında yerləşən Varna şəhərində insanlar çimərlik paltarında küçələrdə gəzir, amma heç kim onlara bir söz demir. Azərbaycanda maarifləndirmə işləri aparılmalıdır. Bu, nə deməkdir ki, şortiklə dənizin qırağındakı istirahət mərkəzinin həyətinə girmək olmaz? Bəlkə, bir qayda da qoysunlar ki, ora girənlərin gözlərini bağlasınlar. Qoy, dənizdə çimənləri görməsinlər. Onda gedib meşənin içində istirahət mərkəzi açıb ora gələnlərdən kostyum geyinməyi tələb etsinlər”.
L.Ə.
www.oxu.az 
"
"Ən çox səyahət edən xalq hansıdır?Kanadanın “Travel & Tourism Intelligence Center” şirkəti 2016-cı ildə ən çox səyahət edən xalqların adını açıqlayıb.
Oxu.Az seyahetchi.com-a istinadən xəbər verir ki, bu il ən çox səyahət edən xalq finlər olub. Finlandiya vətəndaşları il ərzində orta hesabla 7 səyahət ediblər. İkinci sırada 6 səyahətlə ABŞ vətəndaşları gəlir. İlk üçlüyü isə ildə 5 dəfə səyahət edən isveçlilər tamamlayır.
2016-ci il ərzində ən çox səyahət edənlərin ilk 10-luğu aşağıdakı kimidir:
1. Finlandiya;
2. ABŞ;
3. İsveç;
4. Danimarka;
5. Norveç;
6. Çin;
7. Yeni Zelandiya;
8. Kanada;
9. Avstraliya;
10. Fransa.
S.S.
www.oxu.az
"
"2017-ci ildə səyahət üçün ən təhlükəli ölkələr “International SOS” və “Control Risks” şirkətlərinin analitikləri hər il turistlərin təhlükəsizliyi baxımından dünya ölkələrinin xəritəsini hazırlayırlar.
Oxu.Az seyahetchi.com-a istinadən xəbər verir ki, sorğuya əsasən, turistlər ən qorxulu problemi terror hücumlarında görürlər – 71 faiz. Zika virusuna yoluxma riski səyahətçilərin 49 faizini, vətəndaş müharibəsi – 46 faizini, yol qəzaları və tibbi yardımın aşağı səviyyəsi isə turistlərin 15 faizini narahat edir.
2017-ci ilə hazırlanan xəritədə ən təhlükəli ölkələrin siyahısına (qırmızı rəngdə) Əfqanıstan, Burkina-Faso, Haiti, Qayana, Qvineya Respublikası, İraq, Yəmən, Liviya, Nigeriya, Şimali Koreya, Suriya, Somali, Syerra-Leone, Mərkəzi Afrika Respublikası və Cənubi Sudan daxil edilib.
Ukrayna da daxil olmaqla Şərqi Avropada vəziyyət normal qiymətləndirilib (sarı rəng). Yeganə qeyri-sabit “ada” – Kosovadır.
Azərbaycan, Rusiya, Keniya, bir sıra Asiya və Cənubi Amerika ölkələri bənövşəyi rənglə qeyd olunub: xəritə tərtibatçılarının fikrincə, bu ölkələrdə təhlükəsizlik və səhiyyə xidmətinin səviyyəsi regiondan asılı olaraq dəyişir.
Təhlükəsizlik məsələləri ABŞ, Kanada, Avstraliya, CAR, Yaponiya və Qərbi Avropada ən yüksək səviyyədə (yaşıl rəng) təmin olunub.
S.S.
www.oxu.az
"
"Yayda ən gəlirli biznes sahələri - Bizdə və Türkiyədə Dünya bazarında yay biznesi adlandırılan bir çox sahələr var ki, işbazlar və biznesmenlər 3-4 ay onunla məşğul olub, böyük pullar qazanırlar. Burada isə ölkələrin iqtisadi və turizm imkanları, eləcə də, digər faktorlar “ən gəlirli biznes” anlayışının şərtlərini dəyişir.
Oxu.Az xəbər verir ki, iqtisadçı-ekspert Vüqar Bayramov İnterAz-a müsahibəsində yay biznesinin ən gəlirli sahələrindən danışıb. Ekspert bildirib ki, yay fəslinin ən gəlirli sahələrinə liderliyi, digər ölkələrdə olduğu kimi, Azərbaycanda da məhz turizm sektoru edir. Bu sahə digər fəsillərlə müqayisədə yayda ən yüksək gəlir gətirən sahəyə çevrilir: “Yayda ən gəlirli sahə turizmdir. Çünki məhz yayda, demək olar ki, hamı istirahətə gedir və yaxud ölkəyə gəlir. Digər sahə isə, hesab edirəm ki, nəqliyyatdır. Turizmlə yanaşı, bir çox xidmət sektorlarında da, xüsusən də, kafe, restoranların da gəlirlərinin artması müşahidə edilir. Burada turizmlə əlaqəli olduğundan yayda yüksək gəlir əldə olunur.
Ekspert yay mövsümünə xas olan spesifik sahələr olduğunu da qeyd edir. Onun sözlərinə görə konkret mövsümlə bağlı dondurma, sərinləşdirici içiklər, eləcə də, fəsilə uyğun olaraq böcəklər və ağcaqanad dərmanları satışı ilə yaxşı gəlir əldə etmək mümkündür: “Yayda yüksək gəlir gətirən xidmət sektorundan başqa bir sıra ərzaq məhsullarına da tələbatın artması bu məhsul satışını gəlirli biznes sahələri edir. Bunlar arasında buz, dondurma, meyvə şirələri biznesi xüsusi yer tutur. Qeyd edim ki, digər ölkələrlə müayisədə ət məhsullarına tələbat Azərbaycanda heç də azalmır. Əsasən də, kabab üçün təzə ət məhsullarına tələbat artdığından bu biznes sahəsi də yaxşı gəlir gətirir”.
Müqayisə üçün bildirək ki, yay aylarında Türkiyədə buz və dondurma satışı da artır. Türkiyəli mütəxəssislərin hesablamasına görə, hətta gündəlik 200 ədəd dondurma satışı nəticəsində 3 min manata yaxın gəlir əldə etmək mümkündür.
Bunlarla yanaşı, qardaş Türkiyədə xeyli populyar olan bir biznes növü də dəniz biznesidir ki, buraya daxil olan yaxta kirayəsi külli miqdarda pul deməkdir. Çünki yaxta hotellərdən bezib, bir yerdə yay tətilini keçirmək istəməyən turistlərə alternativ tətil variantıdır. Yaxtalar turistlərlə yanaşı, toy, nişan, şirkət yeməkləri kimi tədbirlər üçün də kirayələnir. Yaxtaların bir günlük kirayəsi isə 200 avrodan başlanır. Yaxtanın ölçüsü və içindəki bəzi atributlara görə 2 min avroya qədər arta bilər.
Gəlir faizi yüksək olan bir başqa yay biznesi də yay aksessuarlarının satışıdır. Məsələn, Türkiyədə yay aksessuarlarının illik bazarı 250 milyon manatdır. Çimərlik geyimlərindən tutmuş, çimərlik çantasına, başmaqlara, eynəyə qədər bir çox aksessuarlar yayda “yağ” kimi satılır.
Digər sahə isə ev alqı-satqısı ilə məşğul olmaqdır. Bağların və villaların kirayəsi ilə də yüksək qazanc əldə etmək mümkündür.
L.Ə.
www.oxu.az 
"
"İlk sırada yenə də ərəb turistlər yer aldıBu gün Azərbaycana gələn əcnəbi turistlər arasında Ərəb ölkələrindən olan turistlər ilk yeri tutur.
Oxu.Az Trend-ə istinadən xəbər verir ki, bunu Azərbaycan Turizm Assosiasiyasının sədri Nahid Bağırov deyib.
Onun sözlərinə görə, sonrakı yerləri Rusiya, İran və Avropa turistləri tutur.
Assosiasiya sədri əlavə edib ki, turistlərin ən çox səfər etdiyi bölgələr Quba, Qəbələ və Şamaxıdır.
N.Bağırov hazırda Azərbaycanda hotel yerlərinin dolma göstəricisinin də yüksək olduğunu, adıçəkilən bölgələrdə isə yer çatışmazlığının müşahidə edildiyini açıqlayıb: “Məsələn, bu gün Qəbələdə, Qubada, demək olar ki, bütün hotellərdə yerlər tam dolub. Ancaq buna baxmayaraq, yer tapa bilməyən qonaqların bir yerdən digər yerə səfər etməsinə kömək edirik, onları yeni istiqamətlərə - başqa rayonlara göndəririk”.
N.Bağırov qeyd edib ki, hazırda bu problemin aradan qaldırılması üçün adıçəkilən bölgələrdə yeni hotellərin tikintisi istiqamətində işlər aparılır.
S.S.
www.oxu.az
"
"Sumqayıtdan Novxanıya gəmi ilə getmək mümkün olacaq – VİDEOŞəhər sakinləri Xəzərin Sumqayıt sahilindən Novxanıya gəmi ilə səyahət edə biləcəklər. 
Bunun üçün sahildə estakada qurulur. Sürətlə aparılan işlərin avqustun sonuna kimi yekunlaşıdırılması planlaşdırılır. 
İşlər başa çatdıqdan sonra sentyabr ayından Sumqayıtdan Novxanıya gəmi səyahətləri təşkil ediləcək.
Oxu.Az “Dünya” TV-yə istinadən hazırlanan videomaterialı təqdim edir.

S.B.
www.oxu.az
"
"Azərbaycan vətəndaşları Türkiyədə 9 milyon xərcləyiblərCari ildə əcnəbilərin Türkiyədə etdiyi alış-verişin həcmi açıqlanıb.
Oxu.Az APA-ya istinadan xəbər verir ki, məlumatları ""Global Blue Türkiye"" şirkəti təqdim edib.
Şirkətin baş direktoru Selim Şeyhun bildirib ki, siyahının ilk pilləsində Səudiyyə Ərəbistanı qərarlaşıb. Belə ki, Səudiyyə Ərəbistanı vətəndaşları hesabat dövründə Türkiyədə 45,3 mln. lirəlik alış-veriş edib. İkinci yerdə Küveyt (35,3 mln. lirə), üçüncü yerdə İran (33,2 mln. lirə), dördüncü yerdə Çin (23,6 mln. lirə) qərarlaşıb.
İlk beşliyi Azərbaycan qapayır: Belə ki, Azərbaycan vətəndaşları bu ilin ilk yarısında qardaş ölkədə 18,7 mln. lirə (9 mln. manat) xərcləyib. ""Ölkəmizə səfər edən Azərbaycan vətəndaşları orta hesabla 2165 lirə (1044 manat) məbləğində xərc çəkib"", - deyə şirkət rəhbəri qeyd edib.
Bundan başqa, Azərbaycan vətəndaşları Türkiyədə ən çox saat və qızıl-zinət əşyaları alanların sırasındadır. Ümumi alışların 6%-i məhz Azərbaycan vətəndaşlarının payına düşür.
www.oxu.az
"
"Kimlərin cibi istirahətə imkan verir?2015-ci ilin 21 fevral və 21 dekabr devalvasiyalarından sonra bütün sahələrdə olduğu kimi, xidmət sektorunda da bahalaşma müşahidə olunur.  Məsələn, ölkə daxilində kənd evlərinin kirayə qiymətləri əlverişli olsa da, hotellərdə bahalaşma qeydə alınır. Xidmət qiymətlərinə görə ən ucuz bölgə şimal-şərq - Quba, Qusar, Xaçmaz zonası hesab olunur. Qiymətlərə görə sonrakı yeri cənub zonası - Masallı, Lənkəran, Lerik tutur. Ən yüksək xidmət qiymətləri şimal-qərbdə-Qəbələ, Şəkidədir. Ekspertlər bunu ərazidəki hotellərin çox ulduzlu və komfortlu olması ilə əlaqələndirir.
Artıq yay mövsümünün ikinci ayı da başa çatmaq üzrədir. Hələ də Bakının istisində, bürküsündə, səs-küyündə iş başında olanlarımız, istirahət üçün növbəti ayı gözləyənlərimiz var. Hər kəsin istirahəti isə cibindəki pulun qalınlığından asılıdır. Əlin dolu cibindədirsə, ürəyin istədiyin yerdə, istədiyin kimi istirahət etmək imkanlarına maliksən. Əlin boş cibindədirsə, ən yaxşı halda evdə, varsa, kondisionerin altında istirahət edə bilərsən...
Pensiya və istirahət - mümkünsüzdür
Oxu.Az xəbər verir ki, iqtisadçı Natiq Cəfərli Modern.az-a açıqlamasında ölkədə 1 milyon 300 min təqaüdçü olduğunu deyib: “Onların 900 mini minimum, təxminən 150 manat civarında təqaüd alır. Təbii ki, onlar nəinki xaricə, hətta ölkə daxilində istirahətə getmək hüququndan məhrumdurlar. Təqaüdçülər sinfinin rəsmi gəlirlərini götürsək, onları istirahətə gedənlərdən kənara qoymaq lazımdır. Ölkədə orta əmək haqqı təqribən 500 manat , indiki məzənnə ilə 300 dollardır. Orta əmək haqqı alan insan həm il ərzində öz ehtiyaclarını ödəməli, həm dəm ilin sonunda istirahətə getmək üçün vəsait toplamalıdır. Reallıq onların bu imkanlardan məhrum olduğunu göstərir”.
Neft və bank sektorunda çalışanların vəziyyəti yaxşıdır
 
N.Cəfərli deyir ki, ölkədə muzdla çalışan 1,5 milyon nəfərin 900 mini dövlət və hökumət orqanlarında, büdcədən maaş alan təşkilatlarda çalışır: “600 mini isə kommersiya qurumlarında fəaliyyət göstərir. Burada orta aylıq əmək haqqı yüksəkdir. Bank sektorunda maaş təqribən 1200-1300 manata yaxındır. Bu əmək haqqı həmin sektorda çalışanların bəzilərinin istirahət etmək imkanlarını artırır. Neft sektorunda çalışanların əmək haqqı 1000-1500 manat civarında dəyişir. Burada təqribən 70 min nəfər çalışır. Onların da rəsmi gəlirlərinə görə istirahət etmək və seçənəkləri var. Amma rəsmi gəlirləri görünməyən, rəsmi gəlirlərdən kənar gəlirləri olan kifayət qədər işçi var. Onlar, əsasən, vəzifəli şəxslərdən və məmurlardan ibarətdir.  Bu kəsimin imkanları əvvəlki illərə nisbətən zəifləsə də, orta statistik azərbaycanlıya nisbətən ən azından Türkiyə və Avropaya uzunmüddətli tətilə çıxmaq imkanları hələ də qalır. Devalvasiyadan öncəki vaxtla Azərbaycandan Avropaya xaricə gedən turistlərin sayı azalıb. Amma bu fonda Gürcüstana gedənlərin sayında artım var. Bu istiqamətdə hər il təqribən 10-12 faiz civarından artım olur. Çox güman ki, orta və orta səviyyədən aşağı imkanları olan insanların böyük əksəriyyəti Gürcüstana səfər etməyə üstünlük verəcəklər. Ona görə ki, oradakı xidmət sahələrilə Azərbaycanın istənilən bölgəsində dincəlmə xərcləri arasında kəskin fərq olmur. Hətta Azərbaycanda - Qəbələ, İsmayıllı, Qusarda dincəlmək Gürcüstana nisbətən daha baha başa gəlir. Ona görə bu il də Gürcüstan istiqaməti ən populyar istiqamətlərdən biri olacaq”.
Müəllim maaşı alırsınızsa...
İstirahət etmək imkanları məhdud olanlara gəlincə, ekspert bu kateqoriyaya müəllimləri də daxil edir: “Azərbaycan postsovet ölkələrində müəllimlərin maaşına görə ən aşağı yerdə qərar tutan ölkələr sırasındadır. Müəllimlərin orta əmək haqqı təqribən 202 manata yaxındır. Təbii ki, 200 manat maaş alan müəllimin ay ərzində həm özünü dolandırması, həm də tətildə istirahətə yollanması imkansızdır. Amma həkimlərdə fərqlidir. Çünki özəl klinikalar, xəstəxanalar çoxdur. Dövlət müəssisələrində çalışan həkimlərə nisbətən, özəl müəssisələrdə çalışan həkimlər həm yaxşı qonorar, həm də yaxşı maaş alırlar. Düşünürəm ki, dövlətdə yox, özəldə çalışan həkimlərin istirahətlə bağlı problemi olmayacaq”.
 
L.Ə.
www.oxu.az 
"
"Kosmik hotel layihəsi təqdim olunduABŞ Kosmik Agentliyi (NASA) mütəmadi müxtəlif müsabiqələr keçirərək maraqlı və faydalı texnologiyalar yarada bilən iddialı alim qruplarını cəlb etməyə çalışır.
Oxu.Az ICTnews-a istinadən xəbər verir ki, bu yaxınlarda Yerətrafı orbitdə həyat üçün yararlı obyektlərin hazırlanması üzrə müsabiqə keçirilib. Müsabiqədə qələbəni kosmik hotel layihəsini təqdim edən Massaçusets Texnologiya İnstitutunun komandası qazanıb.
“Managed, Reconfigurable, In-space Nodal Assembly” (“Marina”) adlanan layihənin yaradıcılarının planlarına görə, kosmik hotel ləçəklər şəklində dairəvi yerləşən səkkiz hava ilə doldurulmuş moduldan ibarət olacaq. 
Məlumata görə, hotelin gələcəkdə Beynəlxalq Kosmik Stansiyanı əvəz etməsi NASA-ya kosmik turist axını sayəsində xərcləri azaltmağa imkan verəcək. Bundan başqa, modulların sayını tədricən artırmaq və onları digər şirkətlərə icarəyə vermək mümkün olacaq.
Konsept yaradıcılarının sözlərinə görə, hoteldə bar, restoran, fitneslə məşğul olmaq üçün zal, birinci dərəcəli xidmətlərin göstərildiyi otaq nömrələri və s. yerləşəcək. Əsas fərqli cəhət isə qonaqlar üçün böyük illüminatorlardan açılan sehirli mənzərələr olacaq.
Mütəxəssislərin ilkin hesablamalarına görə, hoteldə iki həftəlik qalmaq üçün qiymət təxminən 5 milyon dollar təşkil edəcək.
L.Ə.
www.oxu.az 
"
"İtmiş 5 möhtəşəm şəhər – FOTOMüasir dünyadan uzaq, cəlbedici, bir az da mistik atmosferə malik olan bu şəhərləri turistlər tez-tez ziyarət edirlər.
Uzun illər ticarət, din, siyasət arenasında söz sahibi olan bu məkanlar yaşanan müharibələr, dağıntılar nəticəsində taleyinə tərk edilib. Yenidən kəşf edildikdən sonra, əvvəlki görünüşünü qorunmağa çalışılan tikililərə hər il milyonlarla səyahətsevər baş çəkir.
Oxu.Az seyahetchi.com-a istinadən səyahət zamanı tarixi məkanlara üstünlük verənlər üçün dünyada görülməli 5 itmiş şəhəri təqdim edir:

1. Palmira, Suriya
1980-ci ildə UNESCO-nun Dünya Mirası siyahısına daxil edilən şəhər antik dövrün ən önəmli din və ticarət mərkəzlərindən biridir. Şamın 215 kilomert şimal-şərqində yerləşir. Palmiranın əsasının eramızdan əvvəl XIX yüzillikdə qoyulduğu deyilir. Lakin Roma və Yunan qaynaqları şəhərin quruluş tarixinin I yüzilliyə aid olduğunu bildirir. Daxilindəki antik teatrın görkəmli mənzərə yaradan sütunları ilə Suriyanın ən dəyərli bölgəsi hesab edilir. İŞİD tərəfindən zərər görən şəhərin son halı heç də içaçıcı deyil.

2. Nəbatilərin İtkin Şəhəri, Petra
Qaya içərisinə daşla oyulmuş dünyanın ən görkəmli yerlərindən olan Petranın mənası “daş” deməkdir.  Günəş işığının əks olunması ilə çəhrayı, qırmızı, sarı, narıncı rənglərə bürünür. İsveçrəli kaşif Ludvin Burckhardt tərəfindən yenidən tapılan şəhər UNESCO-nun Dünya Mirasları siyahısındadır. Nəbati Krallığının paytaxtı olan Petra daha öncə yalnızca ərəblərin bildiyi bir məkan olub.

3. Mempis, Misir
Əski və yeni krallıq dövrlərində Misirin paytaxtı olub. Eramızdan əvvəl 2000-3000-ci illər arasında Kral Memfis ətrafdakı bataqlıqları qurudaraq şəhərin əsasını qoyub. Qahirənin Cənubundakı Mit Rahina çevrəsində Mempisə aid qalıqlar var. Əski Misir dönəmində “İneb Hedj” adı ilə də anılan şəhərin o dövrə aid tarixi əsərlərinin çox az qismi bu günə qədər gəlib çatıb. Həmin əsərlər arasında xüsusilə II Ramzesə aid heykəl çox məşhurdur.

4. Angkor Vat, Kamboca
Sənayeləşmə dövrü öncəsi qurulan ən böyük şəhərdir. Aparılan araşdırmalara görə, Angro Vat 800 kvadratmetrlik genişliyə sahibdir. Dünyanın ən böyük dini məbədi də burada yerləşir. 1177-ci ildə dağıdılan bu itkin şəhərin qalıqlarını UNESCO qoruma altına alıb. İçərisində mindən çox məbəd inşa edilən Angro Vatı hər il iki milyona yaxın turist ziyarət edir.

5. Maçu Picçu, Peru
1450-ci ildə inşa edilib. 200-dən çox pillə sistemi ilə bir-birinə bağlanan daşdan ibarət antik bir şəhərdir. Bura İspaniyanın fəthi sonrası insanlar tərəfindən tərk edilib. Ətrafını basan bitki örtüyü və nəhəng ağaclar sayəsində zamanla Maçu Picçunun varlığı unudulub. 1911-ci ildə Yale Universitetinin akademiki Hiram Bingham tərəfindən yenidən kəşf edilib. Bu itkin şəhər dünyanın yeddi möcüzəsindən biri hesab edilir.
S.S.
www.oxu.az
"
"Bakıda ərəb turist icarəyə götürdüyü lüks avtomobili bu vəziyyətə saldı – VİDEOAzərbaycana gələn ərəblər daha çox etdiyi qeyri-etik hərəkətləri ilə yadda qalır.
Oxu.Az baku.ws-ə istinadən xəbər verir ki, Bakıda ərəblər icarəyə götürülən bahalı avtomobili bərbad vəziyyətdə geri qaytarıblar.
Belə ki, avtomobilin içərisində, necə deyərlər, salfetdən tutmuş su şüşəsinə qədər hər şey tapmaq olar.
Bundan əvvəl isə Bakıda küçənin ortasında avtomobilin arxasına təbii ehtiyacını ödəyən ərəbin fotoları yayılmışdı.

A.M.
www.oxu.az
"
"“Buta Airways” İstanbula və Sankt-Peterburqa aviabiletlərin satışına başladı“Buta Airways” aşağı büdcəli aviaşirkətinin rəsmi saytında qış uçuş cədvəli üzrə (oktyabrın 29-dan martın 29-dək) aviabiletlər satışa buraxılıb. Qış uçuş cədvəli üzrə Bakıdan İstanbula (“Sabiha Gökçən” hava limanı) və Sankt-Peterburqa, həmçinin Gəncədən Moskvaya (“Vnukovo” hava limanı) olan reyslərə aviabiletlərin satışına başlanılıb. 
 
Aktual uçuş cədvəli ilə aşağıdakı linkdə tanış olmaq mümkündür: 
https://www.butaairways.az/az/flight-schedule
 
Qeyd edək ki, aviaşirkət sentyabrın 1-dən Bakıdan Moskva (“Vnukovo” hava limanı), Kiyev (“Julyanı” hava limanı), Antalya, Kazan, Mineralnıye Vodı, Tbilisi və Tehrana uçuşlar yerinə yetirəcək.  
 
Bütün istiqamətlər üzrə minimal tarif cəmi 29 avro (bir tərəfə) təşkil edir. Lou-kost aviaşirkət olaraq, “Buta Airways” aviareyslərdə baqajın, əl yükünün daşınması, təyyarə göyərtəsində isti yeməklər, hava limanında qeydiyyat, eləcə də, təyyarədə yer seçimi kimi əlavə xidmətləri ödəniş müqabilində təklif edəcək. Tariflər barədə ümumi məlumat “Tariflər və xidmətlər” səhifəsində təqdim olunub. 
 
Minimal tarif ilə alınan aviabiletlər qaytarıla və ya dəyişdirilə bilməz. Aviabiletlərin qaytarılması və dəyişdirilməsi şərtləri ilə daha ətraflı “Biletlərinin qaytarılması və dəyişdirilməsi” səhifəsində tanış ola bilərsiniz. 
 
Aviaşirkətin bütün reyslərində sendviçlər və su pulsuz olaraq təqdim olunacaq. İsti yeməyi aviabiletin alınması prosesi zamanı öncədən sifariş etmək mümkün olacaq. Menyu ilə “Təyyarədə qidalanma” səhifəsində tanış ola bilərsiniz. Həmçinin təyyarənin göyərtəsində müxtəlif içkilər və soyuq qəlyanaltılar əldə etmək mümkün olacaq.
 
Sərnişinlərdən tez-tez daxil olan suallar əsasında “Suallar və cavablar” səhifəsi hazırlanıb.
 
24 saat fəaliyyət göstərən çağrı mərkəzi ilə +994 (12) 493 14 14 telefon nömrəsi (Azərbaycandan zənglər üçün qısa nömrə *0808), callcenter@butaairways.az elektron poçt ünvanı vasitəsilə əlaqə saxlamaq və ya saytdakı əlaqə forması vasitəsilə məktub yazmaq mümkündür.
 
Bütün yenilikləri və xəbərləri “Buta Airways”in sosial şəbəkələrdəki səhifələrində izləmək mümkündür:
 
• facebook.com/ButaAirways 
• instagram.com/ButaAirways

• twitter.com/ButaAirways

 
Aviabiletləri həmçinin kassalarda və rəsmi agentliklərdə əldə etmək mümkündür. Bütün ödənişlər uçuşun başladığı  ölkənin yerli valyutasında mərkəzi bankın ödəniş gününə olan məzənnəsi ilə həyata keçirilir.
 
“Buta Airways” Azərbaycanın ilk aşağı büdcəli aviaşirkətidir və “Azərbaycan Hava Yolları” QSC-nin (AZAL) struktur bölməsidir. 2016-ci ilin dekabrında əsası qoyulmuşdur. Aviaşirkətinin donanması müasir “Embraer” təyyarələrindən ibarətdir. Aviaşirkət Bakıda, Heydər Əliyev Beynəlxalq Hava Limanında yerləşir.
 



 
 
www.oxu.az
"
"Azərbaycana ərəb turistlərin gəlişinə münasibət – VİDEOSORĞUSon zamanlar körfəz ölkələrindən Azərbaycana gələn turistlərin sayı artıb. Ən çox turist isə İraq və Səudiyyə Ərəbistanından gəlir.
Oxu.Az xəbər verir ki, Metbuat.az şəhər sakinləri arasında, “Ərəblərin Azərbaycana gəlişinə münasibətiniz necədir?” adlı sorğu keçirib.

E.Ə.
www.oxu.az
"
"İsmayıllıda kənd evləri – QİYMƏTLƏRPaytaxt Bakıdan elə də uzaq olmayan və istirahət üçün əlverişli yerlərdən biri də İsmayıllı rayonu hesab olunur. Burada qonaqlara hotellərlə yanaşı, kənd evləri də təklif olunur.
İstirahət etmək istəyənlərin bura maraq göstərməsi İsmayıllının təbiəti ilə yanaşı, paytaxtdan cəmi 151 kilometr aralıda olması ilə bağlıdır.
Oxu.Az FİNS-ə istinadən xəbər verir ki, İsmayıllıda kənd evlərinə gəlincə, burada, əsasən, 3 kənddə - Cülyan, Buynuzdağ və Kanagahda kənd evləri var. Evlər 1 mərtəbəli, 2 mərtəbəli və villalardır.
2 otağı və bir zalı olan evlərdə qonaqlamaq 50 manatdır. Bundan başqa, 3 və 4 otaqlı evlər də var. Bu cür evlərdə qonaqlamaq isə 80-100 manatdır. Evin hansı kənddə olması qiymətə təsir etmir.
Yalnız evin şəraiti və otaq sayına görə qiymətlər dəyişir. Bundan başqa, qonaqlar üçün villalar da təqdim olunur. Villalarda bir gün qonaqlamaq isə 150-200 manatdır. Bu cür evlərdə hovuz da olur.
L.Ə.
www.oxu.az 
"
"Ən bahalı hotellər Dünya üzrə ən bahalı hotellərin adları açıqlanıb.
Oxu.Az bu barədə Axar.az-a istinadən xəbər verir.
Məlumata görə, açıqlanan qiymətlər bu hotellərdəki ən ucuz nömrələrin qiymətləridir.
Siyahıda birinci yeri Seyşel adalarında yerləşən “North İsland Lodge” hoteli tutur. Orada bir otağın qiyməti 6 995 ABŞ dollarıdır.
İkinci yerdə Fici adasında olan “Laucala Resort” hoteli gəlir ki, onun da qiyməti 5700 dollardır. Botsvanadakı “Khwai River Lodge” hotelinin 4710 dollarlıq otağı isə siyahıda üçüncü ən bahalı otaqdır.
Səyahətsevərlər üçün əlçatmaz olan digər hotellər Botsvanadan “Savute Elephant Camp” və “Eagle İsland Camp”dakı otaqlardır - qiymət 4710 dollar!
Fransadakı “Brando” 3947 dollar, Seyşel adalarından “Fregate İsland” 3637 dollar, Kanadada “Clayoquot Wilderness Resort” 3347 dollardır.
Siyahıda sonuncu yeri tutan “ən ucuz” hotellər: İtaliyadakı “Villa del Parco Forte Village Resort” (2183 dollar), Kanadada “Queen Charlotte Lodge” (2069 dollar), İtaliyada “Belmond Hotel Cipriani” 1869 dollar.
Məlumata görə, xüsusilə yay aylarında gənclərin üstünlük verdiyi bu hotellərə tələbat elə də az deyil.
S.S.
www.oxu.az
"
"Ən ucuz 5 Avropa şəhəri Oxu.Az seyahetchi.com-a istinadən xəbər verir ki, bu barədə “Economist Intelligence Unit” saytı məlumat yayıb.
Məlumata görə, Avropanın ən ucuz şəhərlərinin adları açıqlanıb. 
Siyahı tərtib olunanda bu şəhərlərdəki ən ucuz hotel, motel və ya hostellərdə sutkalıq yaşama, 3 dəfə yemək, ictimai nəqliyyatdan iki dəfəlik istifadə, hər hansı muzeyin ziyarəti, yerli pivə və ya şərabın 3 porsiyasının qiyməti nəzərə alınıb.
Reytinqə görə, müstəqil səyahət üçün Avropanın ən ucuz şəhəri Bolqarıstanın paytaxtı Sofiyadır. Sofiyada sözügedən parametrlər nəzərə alınmaqla, turistin sutkalıq xərci 20,75 ABŞ dollarıdır.
Siyahıda sutkalıq xərc 26,55 dollar olmaqla, ikinci yerdə Polşanın Krakov şəhəri yer alır. 
Üçüncü yerdə isə Rumıniyanın paytaxtı Buxarest şəhəridir. 28,30 dollarlıq gündəlik xərclə.
Reytinqin ilk beşliyini Macarıstanın paytaxtı Budapeşt (33,10 dollar) və Türkiyənin İstanbul şəhərləri (35,77 dollar) tamamlayır.
S.S.
www.oxu.az
"
"Dünyanın müxtəlif şəhərlərində turistlər üçün bir günlük kirayə qiymətləri Bu və ya digər ölkəyə səyahətin qiymətini büdcənizlə müqayisə etməyə çalışırsınızsa, bunu sizin üçün “Airbnb” və “Bloomberg” artıq reallaşdırıb.
Oxu.Az xəbər verir ki, indeks ortalama olaraq yaşayış növü nəzərə alınmdan tərtib edilib. Buna görə də fərqli variantlar mümkündür. 
Mayaminin bütün ərazilərində bir günlük fərdi mənzil kirayələməyin dəyəri bahadır. Bu, 190 dollara başa gəlir.

Amsterdamda 1 günlük kirayə 144 dollardır.

Stokholmda 1 günlük kirayə 138 dollardır.

Honkonqda 1 günlük kirayə 124 dollardır.

Rio-de-Janeyroda 1 günlük kirayə 117 dollardır.

Parisdə 1 günlük kirayə 110 dollardır.

Münhendə 1 günlük kirayə 109 dollardır.

Vankuverdə 1 günlük kirayə 98 dollardır.

Sinqapurda 1 günlük kirayə 96 dollardır.

Dohada 1 günlük kirayə 92 dollardır.
Vyanada 1 günlük kirayə 88 dollardır. 

Abu-Dabidə  1 günlük kirayə 76 dollar 

Praqada 1 günlük kirayə 76 dollar

Tallində  1 günlük kirayə 61 dollar

L.Ə.
www.oxu.az 
"
"Avropanın ən gözəl 10 şəhəri – FOTOHər kəsin səyahət etmək istədiyi bir şəhər var. 
Oxu.Az seyahetchi.com-a istinadən Avropanın gəzməli və görməli 10 şəhərinin siyahısını təqdim edir. 

Paris
Eyfel qülləsindən Parisi seyr etmək, Noterdam kilsəsinin önündə vaxtilə orada çəkilmiş filmləri gözünün önündə canlandırmaq, dilək körpüsü – bunlar hamısı heyrətamizdir. Joe Dassin “Champs Elysees” mahnısının sədaları altında “Hop-On Hop-Off”da Parisi gəzməyin ayrı ləzzəti var.

Venesiya 
Demək olar ki, bütün səyahətçilərin, bloqerlərin sevimli şəhəridir. Gözəllər gözəli Venesiya Avropanın ən görməli şəhərləri sırasındadır. Su kanalları ilə əhatələnmiş şəhər  bir-birindən kanallarla ayrılmış, körpülərlə birləşən 118 adanın üzərində qurulub. Şəhərdə 170 kanal var və bu kanalların üstündə 400 körpü salınıb. Venesiyada özünüzü nağıllar aləmində hiss edəcəksiniz.

Praqa 
Səyahət sevənsənsə, mütləq Çexiyanın paytaxtı Praqanı da görməlisən. Çoxları bu şəhəri canlı muzey adlandırır. Bir qəpik xərcləmədən tamaşaçıya çevirir səni. Bir də ayılırsan ki, saatlar keçib, istədiyin qədər deyib-gülüb əylənmisən. Üstəlik, təsəvvür etməyəcəyin qədər sənət əsərləri ilə tanış olmusan. Ancaq nə biletə pul vermisən, nə də muzeyə. Burada muzeyə pul xərcləmək artıq xərcdir. Küçələri, körpüləri, meydanları, binaları elə canlı muzeydir.

Amsterdam 
Üçbucaq damlı, qırmızı kərpicli evlər, ağ pəncərələr, evlərin arası ilə gedən tramvay yolları, yol kənarlarındakı kanallar, körpüləri gördünsə, Amsterdamdasan. Adına “Azadlığın şəhəri” də deyirlər. Dünyanın ən çox turist cəlb edən şəhərlərindəndir. Başdan-ayağa yaşıllıqdır. Kanallarla əhatələnib. Elə “Kanallar şəhəri” də deyirlər arada. 1500-dən çox körpüsü var. Bəzi səyyahların qeydlərində “İkinci Venesiya” kimi keçir adı…

Edinburq 
Şotlandiyanın paytaxtı Edinburq da əksər səyyahların Top-10 listinə düşüb. Soyuq havası və film festivalları ilə diqqət çəkir. Şəhərə “Şimalın Afinası” da deyirlər.

İstanbul 
Orhan Veli Kanık dediyi kimi, gözlərini qapa və dinlə gözəl İstanbulu… Türk sənət musiqisinin sədaları altında müdhiş bir boğaz turuna çıx. Nağılsayağı ruhundan zövq alınası, duyarlılığına vurulası şəhərdir. İndiyə kimi ona kitablarda, filmlərdə, şeirlərdə, mahnılarda, başqalarının gözlərində aşiq olmuşdum. Görəndə yanılmadığımı gördüm…

Barselona 
İspaniyanın ən gözəl şəhərlərindəndir. Daha çox tarixiliyi ilə turistlərin diqqətini çəkir. Sagrada Familia kilsəsi, La Rambla küçəsi, Güell parkı, Picasso muzeyi və s. görməli yerləridir. Dünyanın ən işlək limanlarından biri Barselonadadır. Limana gedən yollardan birində məşhur səyyah Kristofer Kolumbun heykəli də var.

London 
Dünyanın ən möhtəşəm şəhərlərindən biridir. Şəhərdə təkcə 5 hava limanı var  Parlament binası, Buckingham sarayı, Big Ben və Londonun gözü adlanan fırlanan çarx məşhur turizm məkanlarıdır. Təpədən-dırnağa yaşıllıqlara bürünmüş Londonu Temza çayı iki yerə bölür. Dünyanın ən qədim metrosuna və çoxlu sayda muzeyə ev sahibliyi edir.

Roma 
Roma şəhəri əksər səyyahların gözəl şəhərlər siyahısında ilk üçlükdədir. İstanbul kimi, 7 təpə üstündə qurulub. Papanın yaşadığı Vatikan dövləti Romanın içindədir. Kolizey, Amfiteatr, Vatikan muzeyi və s. görməli yerləridir.

Kopenhagen 
Skandinaviya gözəli, liman şəhəridir. Adalar üzərində qurulmuş rəngli şəhərdir. Rəngli evlər, evlərin qarşısında köhnə taxta qayıqlar şəhərə xüsusi gözəllik verir…
S.S.
www.oxu.az
 
 
"
"Ərəb turistlər Türkiyədə kosmetikaya sərvət xərcləyirlər Son zamanlarda Orta Şərq ölkələrindən  Türkiyəyə səfərlərin artması kosmetika şirkətlərinin işinə yarayıb.
Oxu.Az Türkiyə mətbuatına istinadən xəbər verir ki, şərq qadınları hər səfərlərində kosmetik vasitələrə 10-20 min türk lirəsi xərcləyirlər. 
Nəticədə gəlirləri 2 dəfə artan şirkətlər mağazalarının sayını artırmağa başlayıblar. Bu il 20 türk markasının ölkədə 597 mağaza açacağı gözlənilir.
Qeyd edək ki, dünya üzrə hər il orta hesabla 10 faiz artan kosmetika sektoru 460 milyard dollar bazar payına sahibdir. 2020-ci ildə bu rəqəmin 675 milyard dollar olacağı gözlənilir.  Türkiyədə isə kosmetika bazarının həcmi 8 milyard TL təşkil edir.
L.Ə.
www.oxu.az  
"
"Bakı minskli bloqerin gözü ilə: Burada yemək anlaşılmazdır – VİDEOSosial şəbəkələrdə sürətlə məşhurlaşan və özünün “YouTube” kanalı olan 22 yaşlı  minskli bloqer Karolina K (Karolina Kononoviç) Belorusiyadan olan bir qrup səyyahla Bakıya gəlib. 
Oxu.Az haqqin.az-a istinadla xəbər verir ki, o, Azərbaycanın paytaxtı ilə bağlı ilk videosunu artıq təqdim edib.
Bloqerin sözlərinə görə, ilk təəssüratları belədir: “Şəhər çox gözəl, binaları möhtəşəmdir, Zahi Hədidin əsəri olan Heydər Əliyev Mərkəzi isə xüsusilə seçilir”. 
Karolina qeyd edir ki, Bakı çox isti, yeməkləri isə anlaşılmazdır (görünür, hoteldə verilən səhər və nahar yeməkləri nəzərdə tutulur). Lakin nəzərə alsaq ki, bloqer bakılı dostları ilə görüşməyi planlaşdırır, demək, onu əsl Azərbaycan mətbəxi ilə də tanış edəcəklər. 
Bloqer videosunda Bakının görüntülərini, dənizkənarı parkı, hətta metronu da çəkib.
Karolinadan Bakı təəssüratları ilə bağlı yeni videolar gözləyirik.

N.О.
www.oxu.az
"
"Əbülfəs Qarayev: Regionlarda istirahət edən turistlərin sayı günbəgün artırPaytaxt Bakı ilə yanaşı, regionlarda da istirahət edən turistlərin sayı günbəgün artır.
Oxu.Az xəbər verir ki, Mədəniyyət və Turizm Nazirliyindən Trend-ə verilən məlumata görə, bunu Şəmkir şəhərində mədəniyyət və turizm naziri Əbülfəs Qarayev nazirliyin regional idarələrinin fəaliyyətinə həsr olunmuş müşavirədə deyib.
Ə.Qarayev bildirib ki, ölkə prezidentinin “Azərbaycan Respublikası Mədəniyyət və Turizm Nazirliyinin strukturunun təkmilləşdirilməsi haqqında” 29 mart 2016-cı il tarixli sərəncamına uyğun olaraq yaradılan 15 regional mədəniyyət və turizm idarəsinin fəaliyyətinin gücləndirilməsi istiqamətində işlər davam etdirilir: ""Regional idarələrin təşkili mədəniyyət və turizm sahələrində daha çevik idarəçiliyin təmin olunmasına xidmət edir. İlin ilk 6 ayını təhlil edərkən deyə bilərik ki, həyata keçirilən islahatlar da öz uğurlu nəticələrini verməkdədir. Nəticələr onu göstərir ki, qəbul edilən qərarlar olduqca dəqiqdir. Bu da onu deməyə əsas verir ki, biz qarşıya qoyulan məqsədlərimizə vaxtında nail olacağıq”.
Nazir qeyd edib ki, həyata keçirilən islahatlar nəticəsində regionlarda mədəniyyət və turizmin inkişafı istiqamətində işlər daha da sürətlənib. Bu islahatlar həm də büdcə vəsaitlərindən daha səmərəli istifadə etməyə imkan yaradıb.
Ə.Qarayev əlavə edib ki, regionlarda turizm sənayesinin inkişafı, turizm klasterlərinin yaradılması istiqamətində atılan addımlar davam etdirilir: “İndi ölkəmizə gələn xarici turistlərin də sayı artmaqdadır. Paytaxt Bakı ilə yanaşı, regionlarda da istirahət edən turistlərin sayı günbəgün artır. Ona görə də bölgələrdə həm yerli, həm də xarici turistlərin asudə vaxtlarının təşkili işinə diqqət artırılmalıdır. Xidmət səviyyəsinin yüksəldilməsi üçün təşkil olunan treninqlərin, kursların sayı da çoxaldılmalıdır. İnsanların turizm obyektlərində rahat və mənalı istirahətinin təşkili işinə xüsusi diqqət yetirilməlidir.
Regional mədəniyyət və turizm idarələri bu işlərdə yaxından iştirak etməli, turizm məkanlarında, açıq havada təşkil olunan konsertlərin, sərgilərin sayı daha da artırılmalıdır”.
O vurğulayıb ki, bütün regional mədəniyyət və turizm idarələrinin nəzdində turizm informasiya mərkəzləri yaradılmalı və Bakı Turizm İnformasiya Mərkəzi ilə koordinasiyalı şəkildə fəaliyyət göstərməlidir.
N.О.
www.oxu.az
"
"Gəncə şəhəri MDB-nin tarixi şəhərləri arasında TOP-5-ə daxildirAzərbaycanın Gəncə şəhəri turistlər arasında MDB-nin tarixi şəhərləri arasında ilk beşliyə daxildir. 
Oxu.Az fins.az-a istiandən xəbər verir ki, bu barədə “TurStat” analitik agentliyi məlumat yayıb. 
“MDB-nin tarixi şəhərləri arasında Türkistan (Qazaxıstan), Səmərqənd (Özbəkistan), Buxara (Özbəkistan), Taraz (Qazaxıstan) və Gəncə (Azərbaycan) turistlər arasında ən populyardır”, - deyə agentliyin MDB-nin tarixi şəhərlərinin zəngin tarixi və mədəni irsinə görə turistlər arasında səyahətə dair tərtib olunan reytinqdə qeyd olunur.
“TurStat”ın məlumatına görə, 4 min il öncə əsası qoyulan Gəncə 2017-ci ildə MDB-nin Mədəniyyət paytaxtı seçilib. Gəncəyə hər il 400 min turist səfər edir. Onların əksəriyyəti Rusiyadandır. Gəncədən 50 km aralıqda MDB-nin ən populyar sağlamlaşdırma kurortu Naftalan yerləşir.
S.S.
www.oxu.az
"
"Azərbaycan miqrasiya üçün ən yaxşı ölkələrin – REYTİNQİNDƏ“Boston Globe” qəzetində “ABŞ miqrantlar üçün ən yaxşı ölkələr siyahısında yeddinci yerdədir” adlı məqalə dərc olunub.
Oxu.Az-ın fins.az-a istinadən məlumatına əsasən, məqalədə miqrantlar üçün ən yaxşı və ən pis ölkələr barədə danışılır. 
Tədqiqatda iqtisadi sabitlik, gəlirlərin bərabərliyi, əmək bazarı və biznes liderlərin açıqlamaları meyarlarına əsasən, 80 ölkə qiymətləndirilib. Müəlliflər həmçinin BMT və Dünya Bankının miqrasiyaya dair məlumatlarından istifadə ediblər.
Miqrasiya üçün ən yaxşı ölkə İsveç hesab edilib. 
İlk onluğa həmçinin, Kanada, İsveçrə, Avstraliya, Almaniya, Norveç, ABŞ, Niderland, Finlandiya və Danimarka düşüb.
Rusiya siyahıda 24-cü, Ukrayna 31-ci, Belarus 38-ci, Qazaxıstan 46-cı, Latviya 56-cı, Azərbaycan isə 61-ci yerdə qərarlaşıb. Ermənistanın adı reytinqə daxil edilməyib.
N.О.
www.oxu.az
"
"5 milyard dollarlıq “Taxt oyunları” turist axınına səbəb olduÇəkilişləri üç qitədə aparılan “Taxt oyunları” serialının 7-ci mövsümünün ilk seriyası dünən nümayiş etdirilib.
Oxu.Az bloomberght.com-a istinadən xəbər verir ki, ilk mövsümündən indiyə qədər tamaşaçı sayını 147 faiz artıran “Game of Thrones” serialını 2016-cı ildə 23 milyon adam izləyib.
Serialda baş rolları ifa edən aktyorlar da qonorarları ilə rekord qırıblar. Belə ki, əsas beş rolun ifaçısı hər seriya üçün ortalama 2,6 milyon dollar alacaqlar. Bu mövsümün 7, növbəti mövsümün isə 6 seriyadan ibarət olacağı bildirilən serialın aktyorları toplam 34 milyon dollar gəlir əldə edəcəklər. 
Serialın ssenarisi  George R.R Martinin “Buz və Atəşin şərqisi” (“A Song of Fire and Ice”) əsəri əsasında yazılıb. 68 yaşlı ABŞ yazıçısı əlavə olaraq kitabından daha 10 milyon dollar gəlir əldə edib. 
Serialın səhnələrinin çəkildiyi ölkələrə turist axını da qeyd edilməli faktlardandır. İslandiya, İspaniya, Xorvatiya və Qərbi İrlandiyaya səfər edən turistlərin sayı gözəçarpacaq dərəcədə artıb. Belə ki, Qərbi İrlandiya Belfastada çəkilən səhnələr sayəsində 100 milyon dollar qazanıb, turistlərin sayı isə 10 faiz artıb. 
İslandiyada çəkilən səhnələrdən  sonra isə ölkədə hotel rezervasiyası 2,5 dəfə artıb. 330 min əhalisi olan ölkəyə 1,3 milyon turist cəlb edilib. İspaniyanın şərqindəki 18 min əhalisi olan Osuna əyalətinə turist axını isə 75 faiz artıb. 
S.S.
www.oxu.az
"
"Azərbaycanda bahalı turizm bölgələriAzərbaycanlıların xaricdə istirahəti dedikdə, ilk ağla gələn ölkə Gürcüstandır. Qonşu ölkə həm infrastrukturu, həm təbiəti, həm dənizi, həm də xidmət qiymətləri baxımından azərbaycanlılar üçün əlverişli və əlçatan sayılır. Amma manatın 2015-ci ildə iki dəfə devalvasiyaya uğramasından sonra Azərbaycandan Gürcüstana səfər edən turistlərin sayında kəskin azalma müşahidə olunur.
“Gürcüstanda qiymətlər bahalaşıb”
Oxu.Az xəbər verir ki, Azərbaycan Turizm Assosiasiyası sədrinin müşaviri Müzəffər Ağakərimov Modern.az-a bunun səbəblərini açıqlayıb. O bildirib ki, ilk növbədə buna səbəb ölkədaxili turizmin artan templə inkişaf etməsidir: “Digər tərəfdən, bizdəki qiymətlər sabit olaraq qalıb. Neftin ucuzlaşması və manatın devalvasiyasından sonra turizm sektorunda qiymət dəyişikliyi baş verməyib. Ən əsası isə Azərbaycan təhlükəsizlik məsələlərinə görə digər ölkələri üstələyir. Bu baxımdan, ölkəmiz daha stabil və daha sabitdir.  Hətta bura gələn qonaqlar da bu nüansı qeyd edirlər. Dördüncü amil əvvəlki illərlə müqayisədə Gürcüstanda xidmət qiymətlərinin bahalaşmasıdır”. 
“Ən bahalı xidmət sahələri İsmayıllı, Qəbələ, Şəkidədir”
M.Ağakərimov bildirib ki, hazırda həm Azərbaycana gələn turistlərin sayında, həm də daxili turizmin çəkisində artım var: “Mən bunu praktikaya, öz müşahidələrimə əsaslanaraq bildirirəm. Kabinetdə verilən rəqəmlər isə çox vaxt yanlış ola bilir. Statistika bir rəqəm açıqlayır, nazirlik başqa rəqəm. Ona görə də mən rəqəmlərə inanmıram. Mən bu yaxınlarda şimal-qərb zonasında - Şamaxı, İsmayıllı, Oğuz, Qəbələ və Şəkidə oldum. Oradakı bütün hotellərlə maraqlandım, yeni açılan “Marxal” hotelində oldum. Ondan əvvəl isə Quba, Qusar, Xaçmaz zonasına səfər etdim. Həqiqətən də, turistlərin sayında artım var”.
O bildirib ki, xidmət qiymətlərinə görə ən ucuz məkanlar şimal-şərq (Quba, Qusar, Xaçmaz) zonasındadır. Sonrakı yeri cənub zonası - Masallı, Lənkəran, Lerik tutur. Ən yüksək qiymətlər şimal-qərbdə - Qəbələ, Şəkidədir. Bu da ərazidəki hotellərin çoxulduzlu və komfortlu olması ilə bağlıdır: “Turistlər arasında həm xaricilər, həm də yerlilər var. Xaricilər içərisində ərəblər, ruslar üstünlük təşkil edir. Hətta bu il Gürcüstandan Azərbaycana gələnlərin sayında artım müşahidə olunur. Rusiyadan gələn turistlərin sayı da ildən-ilə artır. Azərbaycandakı sabitlik və insanlarımızın qonaqpərvərliyi turistləri cəlb edir. Qonaqpərvərliyə görə dünyadakı beş-altı xalqdan biri bizik. Bu ənənə bizdə qədimdən qalıb ki, ən yaxşı yorğan-döşəyi, ən yaxşı yeməyi qonaqlar üçün saxlayırıq. Cəlbedicilik baxımından Azərbaycan mətbəxini xüsusi vurğulamaq istərdim”.
 L.Ə.
www.oxu.az 
 
"
"Azərbaycana gələn əcnəbilərin sayı artıb – RƏSMİDövlət Miqrasiya Xidmətində (DMX) 2017-ci ilin birinci yarısının yekunlarına həsr olunan xidməti müşavirə keçirilib.
Xidmətdən Oxu.Az-a verilən məlumata görə, xidmətin struktur bölmələrinin rəhbərlərinin iştirakı ilə keçirilən müşavirədə DMX-nin rəisi, II dərəcəli dövlət miqrasiya xidməti müşaviri Firudin Nəbiyev hesabat məruzəsi ilə çıxış edib.
Xidmət rəisi bildirib ki, turizm sektorunun inkişafı ilə bağlı görülən işlər, “ASAN viza” sisteminin tətbiqi, sabitlik Azərbaycana səfər edən əcnəbilərin sayının 6 ay ərzində kifayət qədər artmasına səbəb olub.
F.Nəbiyev deyib ki, bu ilin birinci yarısında 1 milyon 199 min 770 halda 747 min 107 əcnəbi və vətəndaşlığı olmayan şəxsin Azərbaycana daxil olması Vahid Miqrasiya Məlumat Sistemi vasitəsilə qeydə alınıb. Bu rəqəm 2016-cı ilin müvafiq dövründə 955 min 279 halda 529 min 924 olub.
O qeyd edib ki, 6 ay ərzində ölkədə qalma müddətinə müvafiq olaraq 328 min 159 əcnəbi və vətəndaşlığı olmayan şəxs olduğu yer üzrə qeydiyyata alınmaqla bağlı müraciət edib ki, bu da ötəni ilin müvafiq dövrü ilə müqayisədə xeyli çoxdur.
Bu ilin birinci yarısında İnzibati Xətalar Məcəlləsinə uyğun olaraq, cərimə edilməklə 48 saat ərzində ölkəni tərk etmə ilə bağlı 5391 qərar qəbul olunub.
Hesabat dövründə Dövlət Miqrasiya Xidmətinə Azərbaycan ərazisində olma və yaşama icazələrinin alınması, haqqı ödənilən əmək fəaliyyətinin həyata keçirilməsi üçün iş icazələrinin alınması, qaçqın statusunun müəyyənləşdirilməsi, Azərbaycan vətəndaşlığına qəbul, bərpa, xitam və vətəndaşlıq mənsubiyyətinin müəyyənləşdirilməsi ilə bağlı 45.099 müraciət daxil olub. Müraciətlərin hər biri ayrı-ayrılıqda qanunvericiliyin tələblərinə uyğun olaraq araşdırılıb və müvafiq qərar qəbul edilib.
Altı ay ərzində Xidmətin Çağrı mərkəzinə 46.992 zəng daxil olub.








Z.Q.
www.oxu.az
"
"Azərbaycandan Türkiyəyə gedən turistlərin sayı açıqlandı Türkiyənin Mədəniyyət və Turizm Nazirliyi  2017-ci ilin ilk 5 ayında (yanvar-may) ölkəyə gələn turistlərin statistikasını açıqlayıb. 
Oxu.Az xəbər verir ki, hesabat dövründə Türkiyəyə Rusiya, Almaniya, İraq, Venesuela, Sinqapur, Hollandiya, Avstraliya, və Meksika daxil olmaqla, 100-dən çox ölkədən 8 milyon 762 min 509 turist gəlib. 
Bu da 2016-cı ilin müvafiq dövrü ilə müqayisədə 5,55 faiz artım deməkdir. 
Turistlərin milliyyətinə gəlincə, ilk sıranı yenə ruslar zəbt ediblər. Bu ilin ilk 5 ayında Rusiyadan Türkiyəyə 928 min 376 nəfər turist gəlib. 
Gürcüstandan 874 min 955, Almaniyadan  863 min 572, Azərbaycandan 243 min 421, İraqdan 239 min 996 turist Türkiyəyə səfər edib.
Gələn turistlərin 10.59 faizini ruslar, 9.99 faizini gürcülər, 9.86 faizini almanlar təşkil edib. 
L.Ə.
www.oxu.az 
 
"
"Rusiyalı turistlər Bakını seçir Bakı istiqamətində satılan biletlərin payı iki dəfə artıb. Rusiyalı turistlər üçün ən populyar istiqamət avqust ayında da Antalya olacaq.  
Oxu.Az xəbər verir ki, bu barədə Lenta.ru-nun müxbiri ilə söhbət zamanı “Tutu.ru” turizm servisinin ekspertləri bildiriblər. 
İkinci və üçüncü pillələrdə Tel-Əviv və İstanbuldur. Dördüncü yerdə Moskva-Seul marşrutudur. İlk beşliyin sonuncu pilləsində Nyu-York qərarlaşıb. 
Yaxın xarici ölkələr seqmentində ilk beşlikdə Kişnyov, Tbilisi, Bakı, Bişkek və Batumi yer alır. Uçuşun ortalama qiyməti 2016-cı ilin avqust ayında olan göstəricilərdən 10 faiz ucuzdur. Bakı istiqamətində satılan biletlərin payı iki dəfə artıb. 
İyunda rusiyalı turistlər üçün populyar istiqamətlərin Burqas (Bolqarıstan), Antalya (Türkiyə), Soçi, Simferopol və Larnaka (Kipr) olduğu barədə məlumat yayılmışdı. 
S.S.
www.oxu.az
"
"500 manata istirahət – 4 ölkədən birini seçinİsti yay günlərində hər birimiz yorğun iş ilindən sonra ancaq məzuniyyətdə istirahət etməyi düşünürük. Hər kəs istirahətini gözəl və yaddaqalan keçirmək istəyir. Xaricdə istirahət etməyi arzulayanlar isə üstünlük təşkil edir.
Minimum gəliri olan ölkə vətəndaşları “ciblərinə” uyğun olaraq harada istirahət edə bilərlər? İl ərzində min (1000) manat toplayan və bundan artıq istirahətə vəsait xərcləmək istəməyənlər hansı xarici ölkələrə üz tuta bilərlər?
Oxu.Az  sözügedən mövzu ilə bağlı araşdırma aparıb. Sizə yaxın qonşularımız olan Türkiyə, Rusiya, Gürcüstan və İranda bu vəsaitlə necə dincəlməyin yollarını təqdim edirik.
Qonşu Türkiyəyə üz tutmaq istəyənlər iki nəfərə bu vəsait hesabına 5 gün dincələ bilərlər:
Gəncədən İstanbula (avtobusla) getmək üçün 1 nəfərlik biletin qiyməti 55 dollar, evlərin bir gün üçün kirayə qiyməti 17 dollardan başlayır, daha ucuz qiymətə hostellərdə də qalmaq mümkündür. Türkiyədə günlük yemək xərci 10 dollar, nəqliyyat xərci isə 5 dollar təşkil edir.

Bakıdan Tiflisə (avtobusla) getmək üçün 1 nəfərlik biletin qiyməti 12 manat, evlərin bir gün üçün kirayə qiyməti 35 manatdan başlayır, burada da ucuz qiymətlərə hostellər var. Gürcüstanda günlük yemək xərci 22 manat, nəqliyyat xərci isə 7 manat təşkil edir.
Bakıdan Rusiyanın bir neçə istiqamətinə 60 manatdan başlayan qiymətlərlə qatar və ya avtobusla səyahət etmək olar. Rusiyanın istənilən bölgəsində günlük qiyməti 25-30 manata olan evlər, 2-3 ulduzlu hotel və ya hostellər var. Burada sizin bir günm üçün yemək xərciniz 30 manat, nəqliyyat xərciniz isə 6 manat təşkil edir.
İranda istirahət etmək istəyənlər Lənkəran və Biləsuvardan birbaşa Tehrana avtobusla (bilet 40 manat) yollana bilərlər. İranda 5 ulduzlu hotellərin qiyməti 30-50 manatdan, 2-3 ulduzlu hotellərin qiyməti isə 10-15 manatdan başlayır. Burada 1 nəfər üçün günlük yemək xərci 10-15 manat, nəqliyyat xərci isə 3-4 manat təşkil edir.

Oxu.Az-ın apardığı hesablamalara əsasən, qonşu ölkələrə 500 manata (1 nəfər) 5 günlük səyahət etmək mümkündür. Eyni zamanda, siz bir çox turizm saytları və forumlarından istifadə etməklə (www.airbnb.ru, www.tripadvisor.com) səyahət edəcəyiniz ölkədə daha sərfəli qiymətlərlə əvvəlcədən ev və ya hostel kirayələyə bilərsiniz. 
Ü.Ş.
www.oxu.az
"
"Bakı adaları turizm cənnətinə çevriləcək – PLAN + FOTOBakının Pirallahı rayonunun coğrafi mövqeyi və iqlim şəraiti turizmin inkişafı üçün olduqca əlverişlidir. Rayon ərazisinin əsasən adalardan (Pirallahı, Çilov) ibarət olması buna daha çox zəmin yaradır. Pirallahı adasının sahilboyu yerlərində dənizkənarı bulvar, attraksionları olan istirahət parkı, otel, kafe, kütləvi çimərliklər, idman-konsert kompleksi, yaxt-klub, sörfinq klubları və sairə yaradılması üçün əlverişli şərait vardır.
Oxu.Az xəbər verir ki, rayon icra hakimiyyətindən AZƏRTAC-a bildiriblər ki, yenidən qurulan Qala-Pirallahı yolu və Pirallahı körpüsü qəsəbə sakinlərinin, həmçinin turistlərin Heydər Əliyev prospekti ilə Bakının mərkəzinə, eləcə də Heydər Əliyev Beynəlxalq Aeroportuna, Şüvəlan, Mərdəkan, Buzovna, Bilgəh, Binə və digər qəsəbələrə rahat çıxışına imkan yaradır.
Turizmin inkişaf perspektivlərinin yüksək qiymətləndirildiyi Pirallahı, Gürgən və Çilovda inşa ediləcək istirahət mərkəzləri və komplekslər, otel və mehmanxanalar, Tarix-Diyarşünaslıq Muzeyi, Gənclər Əyləncə Mərkəzi ilə yanaşı, yeni tikilmiş körpünün altındakı 120 metrlik keçidin açılması ilə su idmanı növlərinin, o cümlədən yelkənli qayıqsürmə və avarçəkmənin inkişafı, yeni müasir çimərliyin, skuter gəzintilərinin, ada ətrafında gəmi kruizlərinin təşkili üçün əlverişli imkanlar yaranıb.
Baş Plana uyğun olaraq Pirallahı qəsəbəsində sahil xətti boyunca sakinlərin və turistlərin istirahətini təmin etmək məqsədilə yeni dənizkənarı bulvarın və çimərliyin salınması nəzərdə tutulub. Hazırda bu istiqamətdə müvafiq işlər görülməkdədir. Səməd Vurğun küçəsində yerləşən, sahəsi 50 hektar olacaq parkın dənizə baxan hissəsində artıq işlərə başlanılıb. Sakinlərin, eləcə də turistlərin asudə vaxtlarının səmərəli təşkili üçün tezliklə dənizkənarı bulvarda ən müasir infrastruktur yaradılacaq. Yeni bulvarda müasir tələblərə cavab verən müxtəlif xidmət və iaşə obyektlərinin tikilib istifadəyə verilməsi nəzərdə tutulub. Pirallahı bulvarı özünəməxsus gözəlliyi ilə turistlərin diqqətini cəlb edəcək. Ərazidə uşaqların və yeniyetmələrin əyləncəsi də nəzərə alınıb. Bulvarda kiçikölçülü gəzinti avtobusları, avtomobil və velosiped üçün sahilboyu xüsusi hərəkət zolağı da salınacaq. Ərazidə nadir ağac və bitki nümunələri əkiləcək, müasir işıqlandırma sistemi quraşdırılacaq. Həmçinin burada istirahət obyektləri, attraksionlar, ticarət və əyləncə mərkəzləri, kinoklub, idman infrastrukturu inşa ediləcək. Sahil hissədə estakadalar qurulacaq və şəhərin akvatoriyasında gəmilərlə gəzinti təmin olunacaq.
Abşeron yarımadasının cənub-şərq qurtaracağında, rayonun Şah Dili adlanan hissəsində 783 hektarlıq sahədə Abşeron Milli Parkı yerləşir. Parkda 50-dən çox quş və heyvan, 25-dək bitki növü mövcuddur. Abşeron Milli Parkının Xəzər dənizi ərazisində dünyada nadir hesab olunan Xəzər suitinə rast gəlinir və o, əsasən, may-avqustda Milli Parkın ərazisindəki suiti burnunda müşahidə olunur. Xəzər suiti pərayaqlıların yeganə növüdür ki, dünya okeanının ən kiçik suiti kimi “Ginnes”in rekordlar kitabına daxil edilib. Burada fısıldayan qulələk, yovşan kimi nadir təbiət incilərini müşahidə etmək mümkündür. Abşeron Milli Parkı Bakıya ən yaxın olan təbii abidə, ekoturizm üçün ən əlverişli nöqtə, yarımadada ən təmiz dəniz suyu, ən təmiz havası olan məkandır. Milli Park Azərbaycanın su ilə birləşən ən ucqar quru ərazisidir, eləcə də öz flora və faunası ilə tamamilə vəhşi təbiətin təcəssümüdür.
Rayonda turizmin rekreativ (istirahət, müalicə və bərpa), tibbi, dəniz və balıq ovu, idman, kruiz, ekoturizm və digər növlərinin inkişafı üçün geniş imkanlar vardır. Pirallahıda turizmin inkişaf perspektivlərini nəzərə alaraq rayon ərazisində ikisi Pirallahı, biri Gürgən qəsəbəsində olmaqla 3 çimərlik təşkil edilib, ətraf sahələrdəki 6 hektar ərazi təmizlənib, istirahət üçün gözəl şərait yaradılıb. Ərazidə günlüklər quraşdırılaraq istirahət edənlərin istifadəsinə verilib. Çimərliklərdə insanların təhlükəsizliyi və sağlamlığı da nəzərə alınıb.
Pirallahı qəsəbəsində artıq müasir standartlara cavab verən turizm obyekti istifadəyə verilib. “F-Marine” adlı istirahət kompleksində 8 kiçik və 4 böyük kottec, mini-stadion, hovuz, restoran fəaliyyət göstərir. Gələcəkdə belə mərkəzlərin sayı artırılacaq.
Rayonda su idmanı növlərinin, o cümlədən yelkənli qayıqsürmə və avarçəkmənin inkişafı, velosiped yollarının tikintisi nəzərdə tutulur.
Gələcəkdə Pirallahı və Çilov adaları arasında inşa ediləcək estakadalar boyunca salınacaq platformaların üzərində külək elektrik stansiyalarının quraşdırılması nəzərdə tutulur. Çilov adasına çəkiləcək estakadaların, dəniz kruizlərinin, Bakı bulvarı ilə Neft Daşlarını birləşdirəcək səyahət marşrutunun turizmin inkişafında mühüm əhəmiyyəti olacaq.














S.B.
www.oxu.az
"
"Pasportdakı bəzi möhürlər səfərləriniz üçün maneəyə çevrilə bilərBəzi ölkələri ziyarət etmək digər ölkəyə getmək üçün problem yarada və hətta məhkəmədə sizə qarşı dəlil kimi istifadə oluna bilər. Məsələn, Azərbaycan qanunlarına əsasən, Azərbaycan tərəfindən rəsmi icazə alınmadan Dağlıq Qarabağı ziyarət edənlər üçün Azərbaycana giriş qadağandır.
Oxu.Az fins.az-a istinadən analoji konflikt zonaları haqda öz oxucularını xəbərdar etmək istəyir.
İsrail - Ərəb ölkələri
Son vaxtlaradək pasportunda İsrailə viza möhürü olan şəxslərin bir sıra ərəb ölkəslərinə girişi qadağan idi. Məsələn, İran indi də belə ziyarətçilərin 1 il ərzində öz ölkəsinə girişini qadağan edir. Lakin bu xoşagəlməz vəziyyətdən qurtulmaq imkanı var: bunun üçün İsrail sərhədçilərindən möhürü pasportunuza vurmamağı xahiş edin. Bunun yerinə onlar sizə pasportunuza əlavə verəcəklər – siz ölkədən çıxış zamanı o əlavəni təqdim edərək, rahat İsraili tərk edirsiniz və sonradan istədiyiniz ərəb ölkəsinə rahat gedə bilərsiniz.
Abxaziya və Cənubi Osetiya – Gürcüstan
Gürcüstan Cənubi Osetiyanı və Abxaziyanı öz qanunsuz işğal edilmiş torpaqları sayır, buna görə də bu “respublikalardan” ölkəyə giriş qeyri-leqal hesab olunur. Buna cəhd edənləri isə cərimədən tutmuş həbs cəzasınadək çox sərt təpkilər gözləyir.
Abxaziya və Cənubi Osetiyaya getmək istəyənlər bilməlidir ki, “Qantiadi – Adler” (Abxaziya) və “Rok – Aşağı Zaramaq” (Tsxinvali) gömrük məntəqələri qanunsuz hesab olunur və siz oradan sonra Gürcüstana yola düşsəniz, 3 ildən 5 ilədək həbs cəzası ala bilərsiniz.
Kuba – ABŞ
ABŞ tərəfindən 1962-ci ildə Kuba ilə ticarətə tətbiq edilən embarqoya görə, amerikalılar və ABŞ qanunlarına tabe olan hər kəsə bu ölkə ilə ticari əlaqələr kimi səyahətlər də qadağandır. Ona görə əgər sizin green-kartınız varsa və ya siz ABŞ vətandaşlığı almaq fikrindəsinizsə, o zaman pasportunuzda “Azadlıq Adası”nı ziyarət edən işarələrdən qurtulmanızı məsləhət görürük.
Lakin burada da Kuba sərhədçilərindən pasporta möhür vurmamağı xahiş edə bilərsiniz. Onlar vizanı ayrıca verə bilərlər. Bundan başqa, özünüzlə Kuba suvenirləri aparmaq məsləhət deyil – onları ABŞ gömrükçüləri əlinizdən ala bilər, hətta cərimə olunmaq ethimalı da böyükdür. Kubadan ABŞ-a getmək üçün tranzit kimi üçüncü ölkənin ərazisindən - məsələn, Meksikanın Kanunundan istifadə edə bilərsiniz.
Bundan başqa, Kubanın ərazisində ABŞ bankının kartı və dollarları ilə ödəniş etmək qadağandır – onları da müsadirə edə bilərlər.
Kosovo – Serbiya
Serbiya Kosovonu nəzarətindən çıxmış ərazisi hesab edir. Ona görə də Kosovo sərhədçilərinin pasportlara vurduğu möhürləri tanımır. Öncə Kosovo möhürü sərhədçilər tərəfindən ləğv edilirdi, lakin daha sonra Kosovoya giriş-sərhəd qapısı qeyri-qanuni giriş hesab olunmağa başladı və buna görə siz cərimə oluna və hətta ölkədən deportasiya edilə bilərsiniz. Yaranmış vəziyyətdən çıxış yolu üçüncü ölkə vasitəsilə Kosovaya girişdir. Siz buraya Çernoqoriya və ya Makedoniya ərazisindən keçə bilərsiniz.
Yunan və Türk Kipri
Kipr və onun paytaxtı iki yerə bölünüb: Kipr Yunan Respublikası Türkiyəyə tabe olan Şimali Kipri tanımır. Buna görə əgər Ercan aeroportuna enmisinizsə, sizin Kiprin yunan tərəfinə keçməyinizə icazə verilməyəcək. İstisna yalnız Şengen vizası olanlar üçündür. Lakin Kiprin yunan tərəfindən türk tərəfə maneəsiz səyahət edə bilərsiniz.
Ukrayna – Krım
2014-ci ildən Ukrayna istisna olmaqla, digər ölkələrin vətəndaşlarına Ukraynadan Krıma giriş qadağandır. Buna görə sizi cərimə və deportasiya edə bilərlər. Krıma getməyin yeganə variantı ora Rusiya tərəfindən daxil olub, o tərəfdən də çıxmaqdır. Lakin Ukrayna belə bir ziyarəti qanunsuz hesab edir və daha sonra siz Ukraynaya getmək istəsəniz, sizi öz ərazisinə buraxmaya bilər.
Düzdür, reallıqda turistlərə qarşı belə bir təcrübə olmayıb, lakin buna baxmayaraq, bunu bilməniz vacibdir: Ukrayna qanunlarına görə, siz 8 ilədək həbs cəzası ala bilərsiniz.
2015-ci ildən Ukrayna həmçinin “DNR” və “LNR” regionlarına azad girişi məhdudlaşdırıb. Bunun üçün xüsusi buraxılış əldə etmək lazımdır. Xaricilərin üzrlü səbəb olmadan Krıma getməsinə icazə verməyən Ukrayna regiona özəl səfər məqsədilə getmək istəyən həm Ukrayna vətandaşlarına, həm xaricilərə buraxılış vərəqəsi verir. 
S.S.
www.oxu.az
"
"Turizmlə bağlı yeni qadağa - QANUNPrezident İlham Əliyev “Turizm haqqında” qanunda dəyişiklik edilməsi barədə qanunu imzalayıb.
Oxu.Az Report-a istinadən xəbər verir ki, sənədə əsasən, turagentlərə ödəmələr yalnız nağdsız qaydada həyata keçiriləcək.
E.Ə.
www.oxu.az
 
"
"Səyahət zamanı pasport itdikdə nə etmək lazımdır?Heç kim sənədlərini itirməkdən sığortalanmayıb. Əlbəttə ki, bu hallardan ən xoşagəlməzi sərhəd ərazisində, hava limanında xarici pasportu itirməkdir. Belə olan halda bu vəziyyətdə həyəcanlanmaq yerinə, nə etməli olduğunuzu bilməyiniz mövcud olan çətin vəziyyətdən çıxmağınıza kömək edə bilər.
Birinci addım – Polisə müraciət etmək
Oxu.Az Seyyah.az-a istinadən bildirir ki, sərhəd ərazisində sənədləriniz və xarici pasportunuz itibsə, ilk əvvəl vəziyyəti yerli polisə izah edin. Pasport həmin an tapılmayacaq. O zamana qədər müvəqqəti şəxsiyyət haqqında şəhadətnamə almalısınız. Polis sizə lazımi sənədi almaq üçün müraciət formasının yazılma qaydasını izah edəcək. Həmin müraciət formasını iki nüsxə çıxarın. Biri səfirlik, digəri yeni pasport çıxanadək vətənə geri döndükdə Dövlət Miqrasiya Xidmətinə lazım olacaq. 
Onu da əlavə edək ki, əgər pasportunuz itməyib, oğurlanıbsa, bu zaman siz itən əşyalarınız haqda da izahat yazmalısınız.
İkinci addım – Dəlillər toplamaq
Səfirliyə müraciət etməmişdən əvvəl hansı sənədləri toplamalı olduğunuzu bilməlisiniz:
– İki ədəd fotoşəkil;
– Şəxsiyyət vəsiqəsi, sürücülük vəsiqəsi və s . bu tip hər hansı şəxsiyyətinizi təsdiq edən sənəd (içərisində adınız, soyadınız, şəkliniz olan);
– Varsa, xarici pasportun sürəti (ehtiyatlı səyahətçilər belə durumlara hazır olur).
Şəxsiyyətinizi təsdiq edən bu sənədlər, əlbəttə, işə yarayır. Lakin bu yetərli olmadığı halda, kimliyinizi təadiq etmək üçün iki şahid lazım ola bilər. Onların sizin qohumunuz, dostunuz olması mütləqdir. Yaxud da kimdənsə şahidlik etməsini xahiş edə bilərsiniz. Lakin tək səyahət etdiyiniz zaman sadalanan halların heç biri işinizə yaramaya bilər. Bu zaman Azərbaycandakı yaxınlarınıza zəng vurub, şəxsiyyət vəsiqənizin sürətini faks və ya elektron poçtla yollamalarını istəyin.
Üçüncü addım - Səfirliyə müraciət etmək
Səfirliklər, adətən, günortaya qədər işləyir. Belə hallar ekstremal hal sayıldığı üçün əvvəlcədən qəbula yazılmaq üçün müraciət etmək vacib deyil. Çünki sizi növbəsiz də qəbul edəcəklər.
Bu mərhələyə qədər hər şey qaydasında getsə, növbəti mərhələdə sizə vətənə dönmək üçün icazə sənədi verilə bilər. Bu müvəqqəti sənəd 14 günlük (2 həftəlik) olur.
Dördüncü addım – Dövlət Miqrasiya Xidmətinə getmək
Ölkəyə qayıtdığınız zaman ilk olaraq Dövlət Miqrasiya Xidmətinə müraciət etməlisiniz. Məsləhət olaraq bildirək ki, “xarici pasportumu oğurlayıblar”, – əvəzinə, onu itirmişəm”, – deyəsiniz. Çünki oğurlanma hallarında polis pasportu üç ay ərzində tapmalıdır. Ancaq bundan sonra yenisi verilir. İtirmə hallarında isə 14 iş günü ərzində yeni pasportunuzu əldə edirsiniz.
Ü.Ş.
www.oxu.az
"
"Qubanın ən gəzməli 6 yeri – FOTOLARQuba Bakıdan 168 km məsafədə, Böyük Qafqazın - Şahdağın şimal-şərq yamaclarında, dəniz səviyyəsindən 600 metr yüksəklikdə, Qudyalçayın sahilində yerləşir. Uğurlu yerləşmə mövqeyinə və zəngin təbiətinə görə Quba turistlərin ən sevimli yerlərindən biridir. 
Quba qədimdən bəri simvoluna çevrilən  almaları ilə tanınır. Bundan başqa, Quba  tanınmış xalçaçılıq mərkəzidir. Rayonun ətrafında çoxlu memarlıq abidəsi var.  Bir vaxtlar bura tanınmış fransız yazıçısı Aleksandr Düma, yazıçı Bestujev-Marlinski, tanınmış Norveç alim-səyyahı Tur Heyerdal səfər ediblər. Quba bu gün də dünyanın hər yerindən gələn qonaqlara qapılarını qonaqpərvərliklə açır.
Oxu.Az Sey-yah.com-a istinadən Qubanın ən gəzməli 6 yerini təqdim edir:
Xınalıq kəndi

Xınalıq dünyanın ən yüksək yaşayış məntəqələrindən biridir (dəniz səviyyəsindən 2350 metr yüksəklikdə – red.). 5000 illik tarixə malikdir. Böyük Qafqaz dağları silsiləsində - Şahdağın yaxınlığında dağlar ilə əhatə olunmuş bir ərazidə, Baş Qafqaz və Yan silsilələri arasındakı çökəklikdə yerləşən Xınalıq kəndi Quba şəhərindən 57 km cənub-qərbdə yerləşir. Kəndin ətrafında çoxlu bulaqlar və mağaralar var. Kənddən 14 km məsafədə isə Şah yaylağı yerləşir. Xınalıq həm də uzunömürlülər məskənidir.
Afurca şəlaləsi

Vəlvələ çayının Yan silsiləsinin kəsib keçdiyi yerdə əmələ gətirdiyi kanyonvari dərənin yamacında, eyniadlı çayın üzərindədir. Rayon mərkəzindən 42 km məsafədə yerləşir. Afurca sözünün mənası “Abifirucəstə”, yəni “Yuxarıdan tökülən su” deməkdir. Hündürlüyü 60 metrdir. Azərbaycan Respublikasının geoloji təbiət abidəsi kimi qeydə alınıb və dövlət tərəfindən mühafizə olunur.
Təbii Minarə
Qrızdəhnə yolunun başlanğıcında, Qudyalçayın daş qayanı dəlib keçməsi nəticəsində yaranan bu təbii abidənin uzunluğu 30-35, eni 4-5, hündürlüyü isə 3-4 metrə çatır. Onun tektonik proseslər və çayın eroziyası nəticəsində IV əsrdə əmələ gəldiyi güman olunur. Minarə həm də 10-15 metr yüksəklikdə təbii körpü rolunu oynayır.
Çənlibel gölü

Quba rayonunun 2-ci Nügədi kəndi ətrafında, rayon mərkəzindən təxminən 14 km məsafədə yerləşir və görənlərə “Göygölü” xatırladır.
Qəçrəş

Quba rayonunun ən böyük kəndlərindən biridir. Rayon mərkəzindən 12 km məsafədə yerləşir. Kənddə çoxlu istirahət mərkəzləri fəaliyyət göstərir. Ərazisi hər tərəfdən meşə ilə örtülüb. Çoxlu təbii bulaqları var. Bitki aləminə gəldikdə, zəngin olduğunu demək olar. Meşədə yabanı halda qoz, fındıq, zoğal, yemişan, itburnu, alma, armud, əzgil ağacları var. Həmçinin müalicəvi əhəmiyyəti olan otlara da sıx-sıx rast gəlinir. Heyvanat aləminə gəldikdə, burada ceyran, canavar, ayı, çöl donuzu, tülkü və s. heyvanlar yaşayır. Kəndə xüsusi gözəllik verən Qudyalçayda isə balıq tutmaq mümkündür.
Təngəaltı

Rayon mərkəzindən 33 km məsafədə yerləşir. Kəndin adının mənası “Dağ arası yer”deməkdir. Böyük Qafqaz dağlarının şimal yamacında iki dağ arasından Vəlvələçay keçir. 2 dağ arasından keçən yol, sıldırım qayalar, yaşıllıqlar içindən axan çay, meşə bu kəndin mənzərəsini füsunkar edir. Sıldırım qayalıqda “Qaçaq Mayıl”ın mağarası diqqət çəksə də, oraya çıxmaq sadəcə peşəkar dağçıların işidir.
L.Ə.
www.oxu.az 
"
"Azərbaycanda Amerikaya qeyri-mühacir vizasını necə almaq olar? - KONSUL ABŞ-ın Bakıdakı Səfirliyinin Konsulluq şöbəsinin rəhbəri Kim Morales Milli.Az oxucularının suallarını cavablandırır. Oxu.Az bu cavabları təqdim edir:
Bu yaxınlarda sosial mediada ABŞ-ın Bakıdakı Səfirliyində qeyri-mühacir vizaların verilməsi ilə bağlı bir sıra mülahizələr yayıldı və vizaların verilməsi barədə qəbul olunan qərarlara kənar şəxslərin təsir etdikləri iddia edildi. Vaşinqton D.C.-də fəaliyyət göstərən vəzifə səlahiyyətlərindən sui-istifadə hallarının qarşının alınması üzrə daxili bölmədə çalışmış bir insan kimi mən, tam əminliklə təsdiq edə bilərəm ki, fəaliyyətimizin şəffaflığı və düzgünlüyünün təmin olunması üçün bütün müdafiə vasitələri təmin edilmişdir. Bunun şahidi olmaq üçün, sadəcə, bizim gözləmə otağına baş çəkmək kifayət edər, burada cəmiyyətin müxtəlif təbəqələrindən olan insanlar barmaq izlərinin götürülməsi üçün şəxsən gəlib növbəyə dururlar və təyin olunmuş konsulluq əməkdaşı ilə müsahibənin keçirilməsini gözləyirlər. İstənilən gün hökumət işçilərinin, biznesmenlərin, hüquq-mühafizə orqanı əməkdaşlarının və bir sıra müxtəlif vəzifələrdə çalışan digər insanların viza prosesi ilə bağlı növbə gözlədiklərinin şahidi olmaq olar. Vəzifəsindən və mövqeyindən asılı olmayaraq, bütün ərizəçilərə eyni prosedur qaydaları şamil olunur. Tapşırıq və korrupsiya hallarına bizim səfirlikdə yer yoxdur. Bu gün mən, vizanın verilməsi ilə bağlı sizin tanış olmadığınız bu fəaliyyəti necə və nə üçün həyata keçirdiyimiz barədə daha ətraflı məlumat verəcəyəm və müraciətlərin araşdırılması ilə bağlı konkret məqamları diqqətinizə çatdıracağam. Ümid edirəm ki, aşağıdakı sualların cavabı sizə qeyd olunan fəaliyyəti daha yaxşı dərk etməyə kömək edəcəkdir. Bir daha gələcək mövzularla bağlı təkliflərinizi və konsulluğun fəaliyyəti ilə bağlı suallarınızı aşağıdakı e-poçta göndərməyinizi xahiş edirəm: AsktheUSConsulBaku@state.gov.
Qeyri-mühacir vizası üçün necə müraciət etmək olar?
Bunun üçün ilk növbədə ərizəçi onlayn ərizə formasını (DS-160) doldurur, bütün suallara tam və düzgün cavab verir. Əgər ərizə forması ərizəçinin özü tərəfindən deyil, başqası tərəfindən hazırlanmışdırsa, bu, ərizədə qeyd olunmalıdır. Ərizə forması əsasında ərizəçi ştrix kodu aldıqdan sonra viza xidməti mərkəzinin internet səhifəsinə daxil olaraq viza haqqını ödəməli və müsahibənin tarixini təyin etməlidir və yaxud müvafiq hesab olunduğu halda sənədləri kuryerlə göndərməlidir. Biz müsahibə üçün görüş vaxtını ən azı bir ay öncədən təyin etməyinizi tövsiyə edirik. Tətil mövsümlərində isə görüş vaxtını nəzərdən tutulan səfər tarixindən ən azı 45 gün öncə təyin etməlisiniz. Müsahibənin təyin olunduğu tarixdə ərizəçi özü şəxsən səfirliyə gəlməlidir. Burada ərizəçinin barmaq izləri götürülür və o, konsulluq əməkdaşının suallarını dürüst şəkildə cavablandırmağa hazır olmalı və tələb olunan hər hansı sənədi təqdim etməlidir. Əgər ərizəçiyə vizanın verilməsi barədə qərar qəbul olunarsa və əlavə araşdırmanın aparılmasına ehtiyac olmazsa, bu halda viza vurulmuş pasport beş iş günü ərzində “Aramex” kuryer şirkətinin ofisinə çatdırılır. “Aramex” şirkəti tərəfindən ərizəçiyə e-poçt vasitəsilə məlumat verilir və ona pasportun onların ofisindən götürülməsi izah edilir.
Kimlərin müsahibəyə gəlməsinə ehtiyac yoxdur?
Birinci və ən geniş yayılmış kateqoriya olaraq bu, qüvvədə olan vizaya malik və yaxud əvvəlki vizası son on iki ay ərzində başa çatmış ərizəçilərə şamil olunur. Əgər ərizəçi eyni növ viza üçün müraciət edirsə, bu halda o, müsahibədən azadolma proqramından istifadə edə bilər və sənədləri “Aramex” kuryer şirkətinin xidmət mərkəzinə təqdim edə bilər. Valideynləri qüvvədə olan vizaya malik olan 14 yaşından aşağı uşaqlar da bu proqramdan istifadə edə bilərlər. Bu xidməti təmin etməklə bizim şöbə ilk dəfə müraciət edən ərizəçilərə, iş adamlarına, tələbələrə, digər səfər edən şəxslərə daha çox vaxt ayırmağa və onlarla görüşlər təyin etməyə müvəffəq olur. Müəyyən hallarda müsahibədən azadolma proqramından istifadə edərək sənədləri kuryerlə təqdim edən şəxslərdən müsahibəyə gəlmək tələb oluna bilər. Bu, bir qayda olaraq müraciətləri ilə bağlı inzibati araşdırma aparılmaq üçün seçilmiş, artıq viza verilməsi mümkün olmayan və yaxud əvvəlki vizalarının başa çatmasından on iki aydan çox müddət keçmiş şəxslərə şamil edilir.
İkinci geniş yayılmış kateqoriya rəsmi məqsədlər üçün səfər edən hökumət işçilərindən və diplomatlardan ibarətdir. Onların ərizə formasına Xarici İşlər Nazirliyi və yaxud müraciət edən səfirlik tərəfindən təqdim olunan tam sənədlər əlavə edilməlidir. Bir qayda olaraq bu şəxslərin şəxsən gəlmələri tələb olunmasa da, bəzən konsulluq əməkdaşları ərizəçinin fərdi müsahibəyə gəlməsini tələb edə bilərlər. Bu tələb, adətən, səfərin yerini və məqsədini aydınlaşdırmaq üçün edilir. Əgər rəsmi şəxslər turizm və yaxud ailə üzvlərinə baş çəkmək kimi şəxsi məqsədlərlə səfər edirlərsə, bu halda onlar da barmaq izlərinin götürülməsi və müsahibə üçün əvvəlcədən vaxt təyin etməlidirlər.
Kimlərin görüş vaxtını təyin etməsinə ehtiyac yoxdur?
Bütün ərizəçilər yalnız qeydiyyat əsasında qəbul edilirlər. Biz əvvəlcədən qeydiyyatdan keçməmiş görüşlər keçirmirik və qəbul etmirik. Birləşmiş Ştatlara səfər etməyi planlaşdıran bütün ərizəçilər onlayn qeydiyyat sistemi vasitəsilə görüş vaxtını əvvəlcədən təyin etməlidirlər. Onlayn qeydiyyat sistemindən istifadə ilə bağlı bəzi istisnalar vardır, lakin bu istisnaları müəyyən edən və onlara icazə verən xüsusi yazılı qaydalar və prosedurlar mövcuddur. Məsələn, əgər ərizəçi ABŞ hökuməti tərəfindən maliyyələşdirilən hər hansı proqram çərçivəsində səfər edirsə, bu halda müsahibənin vaxtı müvafiq sənədləri qəbul etdikdən sonra konsulluq şöbəsi tərəfindən təyin olunur. Əgər səfərin tələbələr, idmançılar və yaxud ifaçılardan ibarət olan böyük qrup şəklində baş tutması planlaşdırılırsa, bu halda konsulluq şöbəsi digər ərizəçilərin görüşlərinə təsir etməməsi üçün onların görüşlərini qrup şəklində təyin etmək hüququna malikdir. Ümumiyyətlə, bu qruplardan, viza xidməti mərkəzinin qeydiyyat sistemi vasitəsilə tezləşdirilmiş görüş vaxtının təyin olunması barədə müraciət etmələri tələb olunur. Bəzi hallarda isə təcili tibbi müalicə və yaxud Birləşmiş Ştatlarda yaşayan yaxın adamının rəhmətə getməsi ilə bağlı səfər edənlər üçün təyin olunan görüş vaxtları bizim tərəfimizdən tezləşdirilir.
Şəxsin nə dərəcədə nüfuzlu olmasından asılı olmayaraq, biz telefon vasitəsilə və yaxud üçüncü şəxslər tərəfindən edilən müraciətlər əsasında görüşlər təyin etmirik və bunu qəbul etmirik. Əgər hər hansı bir turizm agentliyi görüşlərə təsir edə bilən hər hansı əlaqəyə malik olduğunu sizə bildirirsə, bu haqda sizdən məlumat almağı çox istərdim, çünki bunun baş tutması üçün hər hansı mexanizm mövcud deyil.
Bəs sizin dürüst olduğunuzu biz necə bilək?
Konsulluq şöbəsinin dürüstlüyü və məsuliyyəti bizim həyata keçirdiyimiz əməliyyatların və fəaliyyətin əsasını təşkil edir. Bizim fəaliyyətimizə hər hansı kənar təsirlərin müdaxilə etməməsini təmin etmək üçün konsulluq şöbəsinin işçiləri əllərindən gələni edirlər. Əslində, konsulluq fəaliyyətləri dünyanın müxtəlif yerlərində eynidir. Hər bir addım ABŞ-ın immiqrasiya haqqında qanunu və qaydalarına uyğun olaraq müvafiq qaydada sənədləşdirilir və həyata keçirilir. Hər bir neçə aydan bir regional nümayəndələr konsulluq şöbələrinə səfər edir, bizim bütün prosedurlara, müvafiq qaydalara və qanunun tələblərinə uyğun şəkildə fəaliyyət göstərib-göstərmədiyimizi yoxlayırlar.
Bizim fəaliyyətimizi mühafizə etmək üçün uyğunsuzluqları və qanun pozuntularını müəyyən etmək məqsədilə bir sıra müdafiə tədbirləri də mövcuddur. Əlavə olaraq idarəetmə ilə bağlı bütün nəzarət tədbirlərinə əməl olunduğunu təmin etmək üçün bizim Vaşinqton D.C.-də yerləşən idarələrimiz qeydiyyat və konsulluq sistemlərini müntəzəm şəkildə yoxlayırlar. Aşkar olunan hər hansı uyğunsuzluq və qanun pozuntusu nəzərdən keçirilir və müvafiq hesab olunduğu halda, hüquq-mühafizə orqanı tərəfindən araşdırılır.
Viza haqqında məlumatı haradan əldə edə bilərəm?
Viza ilə bağlı məlumat almaq üçün zəng edənlərin hamısı viza xidmətinin informasiya-məlumat mərkəzinə yönləndirilirlər (telefon: +994 12 310 3010 və yaxud e-poçt: esee_contactus+az+info+en@visaops.net). Əlavə olaraq vizalarla bağlı məlumatı aşağıdakı internet səhifələrindən də əldə etmək olar: https://ais.usvisa-info.com/en-az/niv, www.travel.state.gov, və yaxud https://azerbaijan.usembassy.gov/non-immigrant_visas.html. Bu mənbələrdən istifadə lazımlıdır, çünki Azərbaycan əhalisinin sayı 9 milyondan çoxdur və konsulluq şöbəsi isə cəmi dörd nəfər əməkdaşdan ibarətdir. Bizim telefon vasitəsilə lazımi dəstəyi göstərmək və ayrı-ayrı e-poçt məktublarına cavab vermək üçün, sadəcə, kifayət qədər işçi heyətimiz yoxdur. Əgər biz yalnız viza ilə bağlı edilən telefon zənglərinə cavab versək, o zaman ABŞ vətəndaşlarına kömək etməyə, vizaların çap olunmasına, məlumatların daxil edilməsinə vaxt ayıra və yaxud səmərəli şəkildə fəaliyyət göstərə bilmərik. Biz bunun məyusluq yarada biləcəyini anlayırıq, lakin məlumat-informasiya mərkəzinin əməkdaşları azərbaycan, ingilis və rus dillərində danışırlar. Daha mürəkkəb və yaxud təcili sorğular məlumat-informasiya mərkəzi tərəfindən konsulluq şöbəsinə ötürülür. Keyfiyyətin təmin olunması məqsədilə biz edilən zənglərə nəzarət edirik.
Viza barədə informasiya almaq üçün kimlər konsulluq şöbəsinə zəng edə bilər?
Konsulluq şöbəsi viza ilə bağlı ərizəçilər və yaxud üçüncü şəxslər tərəfindən edilən telefon zənglərini qəbul etmir. Ərizəçilərlə bağlı olan viza məlumatları ABŞ qanunları tərəfindən müdafiə olunur. Fərdi viza müraciətləri ilə bağlı məlumatların üçüncü şəxslərə açıqlanması və yaxud müzakirə edilməsi konsulluq şöbəsinə qadağan olunur və bu tələblərin pozulması ilə bağlı olan iddialar ciddi qəbul edilir. Məsələn, əgər sizin əminiz oğlu və yaxud turizm agentiniz səfirlikdə kimisə tanıyırsa və sizin adınızdan ona zəng etməyə çalışarsa, bu halda bizim əməkdaşlarımıza müraciətlə bağlı müzakirə aparmağa icazə verilmir. Konsulluq şöbəsinin işçiləri bunu ciddi qəbul edirlər və viza qərarına təsir göstərilməsinə və yaxud informasiya əldə olunmasına edilən cəhd barədə müvafiq tərəflərə məlumat verirlər. Bu, qeyri-konsulluq personalı və yaxud onlarla əlaqəsi olan şəxslərdə məyusluq hissi yaratsa da, bizim bütün məlumatları qorumağımıza imkan verir və hər hansı qanun pozuntusunun qarşısını almağımızı təmin etmiş olur.
Kimin viza almasına kim qərar verir?
Viza müraciətləri ilə bağlı yalnız səlahiyyətli konsulluq əməkdaşlarının qərar qəbul etmək üçün hüquqi səlahiyyəti vardır. Qərarların qəbul olunmasında hər hansı kənar təsirlər rol oynaya bilməz və yaxud prosesi sürətləndirə bilməz. Məsələn, əgər sizin əminiz səfirlikdə kimisə tanıyırsa və həmin şəxsə zəng edərsə, bu halda konsulluq şöbəsi sizin müraciətinizlə bağlı məlumatı açıqlamayacaq və müzakirə etməyəcəkdir. Konsulluq əməkdaşlarının qərarlarına təsir göstərmək cəhdləri həmin şəxsin ABŞ vizalarına müraciətlərinə rədd cavabının verilməsinə səbəb ola bilər və bu hal müvafiq təhqiqat qurumlarına yönləndirilə bilər. Səfirliyin hər bir şöbəsi bu qaydalardan xəbərdardır və onlara konsulluq fəaliyyətinin dürüstlüyünün qorunub saxlanılmasının əhəmiyyəti müntəzəm şəkildə xatırladılır. Hətta səfirin özü belə sizə viza qərarlarına təsir edə bilmədiyini deyəcəkdir!
Viza müraciətinin araşdırılmasının ləngiməsinə nə səbəb olur?
Ləngiməyə səbəb olan birinci amil təqdim olunan fotoşəklin müvafiq qaydada olmamasıdır. Belə ki, adətən, aşağı keyfiyyətli və yaxud xüsusi kompüter proqramı ilə üzərində işlənilmiş, əvvəllər pasportlar üçün və yaxud digər viza müraciətləri üçün istifadə edilmiş köhnə, rəngli fonda çəkilmiş və yaxud eynəklə çəkilmiş fotoşəkillər təqdim edilir. Bu halda şöbə tərəfindən yeni fotoşəklin təqdim olunması xahiş edilir ki, bu da müraciətin araşdırılmasını uzadır.
Səfər tarixinin qeyri-real olması. Əgər siz ərizə formasını və yaxud müsahibəni səfər etməyi planlaşdırdığınız tarixdən bir gün əvvəl təqdim edirsinizsə və yaxud təyin edirsinizsə, bu halda uçuşu həyata keçirməyiniz qeyri-realdır. Əvvəlcədən müraciət edin! Biz, vizanı alana qədər sizə təyyarə biletinizi almamağı tövsiyə edirik!
Viza ərizə formasında tələb olunan informasiyanın açıqlanmaması. Bəzi ərizəçilərin Birləşmiş Ştatlarda qohumları vardır, lakin əgər onlar bu haqda məlumatı məqsədyönlü şəkildə açıqlamırlarsa bu, bizdə daha hansı məlumatların gizlədildiyi barədə narahatlıq yaradır. Eyni zamanda, ərizə formasının doldurulmasına kiminsə köməklik göstərməsi qəbul ediləndir, lakin əgər siz ərizə formasını hazırlayanın kimliyini açıqlamırsınızsa bu, sizin etibarınıza mənfi təsir edə bilər.
Bəzi hallarda müraciətlərin araşdırılmasına əlavə tədbirlər tələb oluna bilər. Bu proses vaxt aparır, Bakıda deyil, Vaşinqton D.C.-də həyata keçirilir və buna görə də əhəmiyyətli ləngimələrə səbəb ola bilər. Konsulluq əməkdaşları araşdırma üçün əlavə vaxt tələb olunduğu barədə müsahibə zamanı ərizəçiyə məlumat verirlər.
N.O.
www.oxu.az
"
"Cəbhə bölgəsində yeni hotel açıldı – QİYMƏTLƏR, ŞƏRAİTAzərbaycanın cəbhə bölgəsinin yaxınlığında, bir hissəsi işğal edilmiş Füzuli rayonunun Kərimbəyli kəndi ərazisindəki “Qarabağ Hotel”i müştərilərə xidmətini təklif edir. 
Oxu.Az Seyyah.az-a istinadən xəbər verir ki, 23 nömrəsi olan hoteldə 70 qonaq yerləşə bilər. Hoteldə 2 nəfərlik “standart” nömrələrdən tutmuş 6-7 nəfərlik böyük ailələrin yerləşəcəyi iki otaqlı lüks nömrələr də var. İki mərtəbəli hotelin yuxarı mərtəbəsindəki otaqlar eyvanlıdır. 
Olduqca gözəl təbiəti və əla havası olan ərazidə yerləşmiş “Qarabağ Hotel”ində qonaqların qalması və vaxtlarını səmərəli keçirməsi üçün bütün şərait yaradılıb. 
Belə ki, nömrələrin hamısı vanna otağı, kondisioner, televizor və soyuducu ilə təmin edilib. Hoteldə pulsuz Wi-Fi var. 
Otaqlarda gecələmə qiyməti 2 nəfərlik nömrə üçün 40 manat, 3 nəfərlik nömrə 50-60 manat, 4-5 nəfərlik iki otaqlı nömrə üçün 100 manat, 6-7 nəfərlik iki otaqlı böyük nömrə üçün isə 120 manatdır. Lüks və iki otaqlı nömrələr əlavə yumşaq mebel (divan-kreslo) və jurnal masası ilə təmin ediliblər. 
100-120 manatlıq nömrələrin ödənişinə səhər yeməyi də daxildir. Digər müştərilər üçün isə səhər yeməyi adambaşına 3-5 manatdır. 
Hotelin həyətindəki restoranda kabinetlər və açıq havada masalar var. Kabinetlər müştərilərin rahatlığı üçün bütün lazımi şərait, o cümlədən televizor və kondisionerlərlə təmin edilib. 
“Qarabağ Hotel”in həyətində uşaqlar üçün atraksionlar, fəvvarələr və şəlalələr var. Yaxın vaxtlarda hoteldə hovuz, türk hamamı, fitnes zalı, eləcə də, futzal və futbol meydançaları da müştərilərin istifadəsinə veriləcək. 






























































S.S.
www.oxu.az
"
"Prezident: Turist axını daha böyük olacaq, buna hazır olmalıyıq“Bu il turizmin inkişafı bizi sevindirir. Turistlərin sayı 25 faiz artıb. Əlbəttə ki, bunun səbəbləri bəllidir. Azərbaycanı daha çox tanıyırlar. Azərbaycan dünyada təhlükəsiz, sabit ölkə kimi tanınır”.
Oxu.Az-ın xəbərinə görə, bunu Azərbaycan prezidenti İlham Əliyevin Nazirlər Kabinetinin 2017-ci ilin birinci yarısının sosial-iqtisadi inkişafının yekunlarına və qarşıda duran vəzifələrə həsr olunan iclasda deyib.
“Ölkəmizdə keçirilən beynəlxalq yarışlar, tədbirlər əlbəttə ki, marağı artırır. Xüsusilə o yarışlar arasında mən Formula-1 yarışını qeyd etməliyəm. Bu yarışın auditoriyası dünya miqyasında 500 milyon insandır. Beş yüz milyon insan Bakını, şəhərimizin gözəlliyini görür. Bakıda o yarışlarda iştirak edən idmançılar, nümayəndə heyətinin üzvləri, qonaqlar əlbəttə ki, qayıdandan sonra xoş təəssüratlarını öz dostları ilə bölüşürlər. Ona görə, turist axını daha da böyük olacaq. Biz buna hazır olmalıyıq. Xüsusilə Bakıda və bölgələrdə yeni otellərin tikilməsinə böyük ehtiyac var. Mən sahibkarlara məsləhət görərdim ki, bu sahəyə investisiya qoysunlar. Çünki bu, gəlirli sahədir və yaxşı nəticə verəcək”, - deyə o vurğulayıb.
S.B.
www.oxu.az
"
"Səyahət üçün ən yaxşı pasportlar - REYTİNQDünyada siyasi vəziyyətlə yanaşı, bu və ya digər ölkəyə giriş qaydaları da dəyişir. 
Oxu.Az nat-geo.ru-ya istinadən xəbər verir ki, Passport Index saytında  sahiblərinin üzünə sərhədləri açan pasportların reytinqi dərc edilib.  
193 ölkənin və 6 ərazinin (Makao, Kosovo və s.) daxil olduğu pasport reytinqi BMT-nin siyahısına əsaslanıb.
Pasport sahibləri əvvəlcədən viza almadan daxil ola biləcəyi ölkə üçün xal verir. Vizasız rejimlərlə yanaşı, aeroportda alınan vizalar da nəzərə alınır. Belə ölkələrin sayı çox olduqca pasportun reytinqi də yüksək olur. Son ildə vəziyyət ümumilikdə elə də dəyişməyib: dünyada sərhədlərinin çoxunun açıq olduğu “nüfuzlu” pasportların sahibləri  əvvəlki kimi Qərbi Avropa və Şimali Amerika sakinləridir. Asiya ölkələri arasında isə Sinqapur, Cənubi Koreya və Yaponiya liderlik edir. Bu pasportların sahibləri 156-158 ölkəyə vizasız səfər edə bilərlər.  



Yaxın Şərq ölkələrinin sakinləri isə arzuolunmaz vəziyyətdədirlər. Belə ki, Əfqanıstan vətəndaşları 22, Pakistan vətəndaşları 25, İraq vətəndaşları isə 26 ölkəyə vizasız səfər edə bilərlər. Onlar üçün “açıq sərhədli” ölkələr Haiti, Uqanda, Samoa və bir sıra kurort bölgələridir. 
Reytinqdə ən böyük irəliləyişi Ukrayna edib. Əgər daha öncə bu ölkənin vətəndaşları 85 ölkəyə vizasız səfər edə bilirdisə, indi bu göstərici 119 olub. Bunun sayəsində Ukrayna 48-ci pillədən 30-cu pilləyə qalxıb. Bu yaxınlarda Avropaya vizasız rejim hüququ əldə edən Gürcüstan pasportlarının sahibləri isə 104 ölkəyə səfər edə bilərlər. 
Azərbaycan bu reytinqdə 65-ci yerdədir, vətəndaşlarımız 64 ölkəyə vizasız səfər edə bilərlər. 
S.S.
www.oxu.az
 
"
"Azər Qərib Azərbaycanın ayaqyolu problemindən yazdı: Xəcalət çəkirəm...“Azərbaycanda turizmin inkişafına ən böyük maneələrdən biri də şəhərlərarası yollarda ayağyoluların olmaması, olanların isə bərbad vəziyətdə olmasıdır”.
Bu fikirlər tanınmış jurnalist,  bloqer, səyyah Azər Qəribə məxsusdur.
Oxu.Az-ın məlumatına görə, Məşhur “Oralar” layihəsilə dünyanı gəzən səyyah daxili turizmin ən yaralı mövzusuna toxunub.  
O, problemin ciddiliyini, bərbad və natəmiz vəziyyətdə olan ayaqyolu üzündən xarici qonaqlarının yanında xəcalət çəkdiyini dilə gətirib: “Bu dağlı-meşəli zonada kişilər heç olmasa bir təhər çarə tapırlar, xanımlar isə əziyət çəkir. Lağlağı mövzusuna oxşayır, amma ciddi deyirəm. Neçə dəfə olub, Qəbələdən qonaqlarla qayıdanda, xəcalət çəkmişəm”.
A.Qəribov iş adamlarının tualet biznesindən uzaq qaçmasının səbəbinə çox maraqlı aydınlıq gətirib: “O gün bu haqda söhbət düşdü, dostlarla oturmuşuq, biri qayıtdı ki, ay filankəs, imkanın da var, bəs niyə bir 20-30 dənə sivil, təmiz, səliqəli pullu ayağyolu açmırsan trass boyunca, suyu, sabunu, lavandalı fıs-fıs, farfor aftafa filan, gör nə qədər para qazanarsan. Dedi, “Yox, mən bunu heç vaxt etmərəm, hərçənd problemin olmağını inkar etmirəm. Çünki sonra vedrə bağlayan xalqımın içində bu ömürlük ləqəbim olacaq; Hansı filankəs? Tualet filankəs!”
Zülfiyyə Qurbanova
www.oxu.az
"
"Pulsuz torpaq, ev, hər uşağa 3 min avro müavinət – BU ÖLKƏLƏR SİZİ GÖZLƏYİRDünyanın bir sıra ölkələri qaçqın axını ilə mübarizə etdiyi bir zamanda digər qrup ölkələr yeni sakinlər cəlb etməyin yollarını axtarır. 
Oxu.Az-ın cebhe.info-ya istinadən məlumatına görə, elə ölkələr var ki, hakimiyyət yeni-yeni sakinlərin gəlməsində maraqlıdır.
Səbəb təbii ki, eynidir- əhalinin getdikcə azalması. Bunun qarşısını gəlmələr hesabına almağa çalışan bəzi ölkələrdə hətta yeni sakinlərə iş, ev vədi də verilir. Hətta Amerika, Kanada, İspaniya, Niderland kimi ölkələr də bu siyahıya düşüb.
Əgər siz də bu yerlərdən birini seçib, həyatınızı orda davam etdirmək istəyirsinizsə, oxuyun.
1. ABŞ-ın Miçiqan ştatında Detroyt şəhəri. Bura “Qərbin Parisi”, həm də “ABŞ-ın avtomobil paytaxtı” olub. Ancaq bütün bu titulları 20-ci əsrin ikinci yarısından sonra itirməyə başlayıb. İndi keçmiş şöhrətini qaytarmaq üçün yollar axtaran yerli hakimiyyət “Challenge Detroit” adlı proqram hazırlayır. Burda sənayenin müxtəlif sahələrində çalışan mütəxəssislərə 2500 dollar maaş vəd olunur.
2. ABŞ, Alyaska. Əgər qışı sevirsinizsə, yaxşı seçimdir. Xüsusi Dövlət Fondu regionlarda işləyən mütəxəssislər üçün yaxşı əməkhaqqı vəd edir. Yeganə şərt Alyaskada minimum 1 il yaşamaqdır.
3. Kanada, Saskaçevan əyaləti. Bu əyalətin rəhbərləri ali məktəbləri yeni bitirən məzunları dəvət edir. Əgər bu məzunlar gələcək həyatları barədə hələ qərar verməyiblərsə, Kanadanı nəzərdən keçirsinlər. Burda gənc mütəxəssislərə 20 min Kanada dolları maaş təklif edilir. Ancaq bunun üçün həmin əyalətdə 7 il yaşamaq lazımdır.
4. ABŞ, Niaqara şəlaləsi. Daha bir fantastik təklifdir. Əvvəlcə inandırıcı görünməyə bilər. Planetin ən gözəl yerlərindən birində yaşamaq imkanı və üstəlik də pul qazanmaq şansı. Yerli hakimiyyət universitet məzunlarına yerli qurumlarda 2 il iş müqabilində 7 min dollar maaş təklif edir.
5. İspaniya, Ponqa. Kiçik, gözəl və hər kəsi özünə valeh edən bir kənddir. İspaniyanın şimal-şərqində yerləşir. Qədim tarixə malikdir. Gənc sakinlərin cəlbi üçün hər gənc cütlüyə 6 min avro təklif edilir. Əgər gənc cütlük kəndə köçmək qərarına gəlsə, onlar üçün bütün şərait yaradılacaq. Üstəlik hər uşaq üçün də 3 min avro ödəniləcək. Məqsəd kənd sakinlərinin gəncləşdirilməsinə nail olmaqdır.
6. Utrext, Niderland. Bu ölkə humanitar və sosial elmlər sahəsindəki uğurları ilə bütün dünyada tanınır. Burda keçirilən sosial eksperimentlərdən biri də budur. Əgər buradakı bütün sakinlər min dollar alsalar, nə baş verər? 
7. ABŞ, Kertic, Nebraska. Bu şəhərdə yaşamaq istəyən hər kəsə pulsuz torpaq sahəsi verilir. Ancaq bunun üçün bir şərt var. Şəhər üçün faydalı olacaq ideya təqdim etmək. Əgər belə bir ideyanız varsa, o zaman heç dayanmayın.
8. Konnektikut, Nyu-Heyven. “Nyu-Heyven” dövlət proqramıdır, şəhərə marağı artırmaq üçün qəbul edilib. Əgər siz orda birinci dəfə ev alırsınızsa, sizə 10 min dollar faizsiz ssuda veriləcək. Əgər həmin evdə 5 il yaşamısınızsa, kredit bütünlüklə silinəcək. Bundan başqa evinizin qurulması üçün 30 min dollar da ala bilərsiniz. Əgər həmin evdə 10 il yaşasanız, krediti qaytarmayacaqsınız.
9. Merilend , Baltimor. Bura Amerikanın ən təhlükəli 7 şəhərindən biridir. Ancaq şəhər rəhbərliyi bu imici dəyişmək qərarındadır və buna görə ona yeni sakinlər lazımdır. Bura köçən hər sakinə şəhərin istənilən yerində ev almaq üçün ilk olaraq 5 min dollar verilir. Əgər bu məbləğ sizi qane etmirsə, tərk edilmiş evlərdən birini almaq qərarı verə və ikiqat pul ala bilərsiniz. 
10. Kanzas. Bura köçmək istəyənlərə də pul təklif edilir. Əhalisi 3500 nəfər olan Linkoln şəhərində ev tikintisi üçün pulsuz torpaq sahəsi də verilir. Əgər bu şəhər sizə böyük və boş görünürsə, Markett şəhərini seçin. Orda cəmi 600 nəfər yaşayır. Burda da sizi 5 illiyə vergilərdən azad edəcək və təhsil üçün 15 min dollar ödəyəcəklər.
11. Manitoba, Poypstoun. Kanada şəhəridir. Burda pulsuz torpaq paylamırlar, ancaq elə endirim təklif edilir ki, lap pulsuza bərabər. Əgər aldığınız torpaqda 1 ildə ev tikəcəksinizsə, demək olar pulsuz başa gələcək. Bununla yanaşı biznes də qurmaq istəsəniz, vəziyyətiniz daha yaxşı olacaq. 24 min dollar qrant ala bilərsiniz.
12. Tasmaniya, Matsayker adası. Əgər Kanada və ya Amerika xoşunuza gəlmirsə, Tasmaniyaya gedin. Matsayker adasında yaşamaq üçün hər şəraitlə təmin olunacaqsınız. Üstünlük ailələrə verilir.
13. Yaponiya, Misima qəsəbəsi. Əgər tənhasınızsa, bura getməyə dəyər. Misima şəhərini Misima qəsəbəsi ilə dəyişik salmayın. Bu qəsəbədə cəmi 400 nəfər yaşayır. Əsasən də təqaüdçülər. Bura gələcək yeni sakinlərə 100 min yen, yəni 840 dollar aylıq ödənilir. Bu məbləğ müavinət və yaşayış xərcidir. Müavinəti qəsəbədəki yaşayışınızın ilk 3 ilində alacaqsınız. Ayda 200 dollara ev kirayələyə bilərsiniz, üstəlik bu evdə azı 3 yataq otağı olacaq. Sizə inək də veriləcək. Pulsuz inək!
14. Sakit okeanın cənubunda Pitkern adası. Dünyadan təcrid olunmuş yerdə yaşamaq istəyirsinizsə, bura əsl sizlikdir. Burda cəmi 50 nəfər yaşayır. Hər bir immiqrant pulsuz torpaq alır. Ada isə əsl cənnətdir. Ancaq şəraitə baxmayaraq gələn demək olar ki, yoxdur. 2015-ci ildə cəmi 1 nəfər gedib. Adada ancaq bir mağaza var və həftənin ancaq 3 günü işləyir. Hər şey əvvəlcədən Yeni Zelandiyadan sifariş edilməlidir. 
15. İtaliyanın şimal-qərbində Bormida kəndi. Bura dağ kəndidir. Eyni zamanda dənizlə məsafəsi çox deyil. Buna görə də havası çox təmizdir. Bura yaşamağa gedən hər kəsə 2 min avro verilir. Bu məbləğin cəmi 50 avrosunu xərcləməklə 4 yataq otağı olan ev kirayələyə bilərsiniz. Ən yaxşı binadakı ev isə 120 avrodur. Bu şərait çoxlarını maraqlandırır, ancaq bir problem var. Kənddə demək olar ki, iş yoxdur. Hamı ev heyvanı saxlayır və fermerlik edir. 
S.B.
www.oxu.az
"
"Avropadan Azərbaycana ən çox bu ölkədən gəlirlərÖlkəmizdə turizm sənayesinin inkişafı, eləcə də, lazımi infrastrukturun olması nəinki qonşu ölkələrdən, həmçinin Avropa ölkələrindən də Azərbaycana gələn turistlərin sayına müsbət təsir edib.
Oxu.Az xəbər verir ki, fins.az-a məsələ ilə bağlı açıqlama verən Azərbaycan Turizm Assosasiyasının rəhbəri Nahid Bağırov bunun bir neçə səbəbinin olduğunu bildirib: “Birinci səbəb kimi ölkəmizin əcnəbi ölkələrdə tanıdılması xüsusi rol oynayır. Digər bir səbəb Avropa ölkələri vətəndaşlarının səfərlərə maraqlarının olması göstərilir. Səbəblərdən biri də Avropa ölkələrində azərbaycanlıların yaşamasıdır. Bu da ölkəmizin tanıdılmasında mühüm rol oynayır”.
Bəs, görəsən, Azərbaycana hansı Avropa ölkəsindən daha çox turist gəlir? Mədəniyyət və Turizm Nazirliyindən verilən məlumata görə, ötən illə müqayisədə Avropa ölkələrindən gələn turistlərin sayında yetərli artım var. Qədim dünyadan Azərbaycana isə ən çox Böyük Britaniyadan turist gəldiyi bildirilir.
Son 6 ay ərzində ən çox Avropa ölkəsindən gələn turistlərin statistikasını təqdim edirik:




Ölkələr


Son 6 ay ərzində


Ötən ilin analoji dövrü




Böyük Britaniya


16 323 nəfər


15 560 nəfər




Almaniya


7 787 nəfər


5 995 nəfər




İtaliya


4 462 nəfər


4 374 nəfə




Lakin Azərbaycana yalnız Avropa ölkələri deyil, həmçinin körfəz ölkələrindən də çoxlu sayda turist gəlir. Ölkəmizə daha çox körfəz ölkələrindən gələn ziyarətçilərin statistikası isə belədir:




Ölkələr


Son 6 ay ərzində


Ötən ilin analoji dövrü




İran


180 103 nəfər


95267 nəfər




BƏƏ


44 196 nəfər


10086 nəfər
 




 L.Ə.
www.oxu.az 
"
"Azərbaycana gələn turistlərin sayı açıqlanıbBu ilin birinci yarısında Azərbaycana səfər edənlərin sayında artım qeydə alınıb.
Oxu.Az xəbər verir ki, bu barədə Report-a Mədəniyyət və Turizm Nazirliyinin İnformasiya və ictimaiyyətlə əlaqələr şöbəsindən məlumat verilib.
Nazirlikdən bildirilib ki, bu ilin birinci yarısında Azərbaycana gələn xarici vətəndaşların ümumi sayında Rusiya 374 min 491 nəfərlə (17% artım) ilk yerdə qərar tutub. Sonrakı yerlərdə Gürcüstan (254 425 nəfər, 4% artım), İran (180 103 nəfər, 89% artım), Birləşmiş Ərəb Əmirlikləri (BƏƏ) (44 196 nəfər, 338% artım), Ukrayna (27 342 nəfər, 14% artım) və İraq (19 355 nəfər, 75% artım) vətəndaşlarının xüsusi çəkisi daha çox olub. Bu dövrdə Türkiyədən Azərbaycana 138 min 692 nəfər gəlib ki, bu da ötən illə müqayisədə 7,6% azalma deməkdir.
Məlumata görə, bu ilin ötən dövründə ərəb ölkələrindən Azərbaycana gələn turistlərin sayında böyük artım nəzərə çarpır. 2016-cı ilin ilk altı ayı ilə müqayisədə bu ilin ilk yarısında Omandan 16 dəfə, Küveytdən 8, Səudiyyə Ərəbistanından 6, Qətərdən 5, Mərakeşdən 5, BƏƏ-dən 4,4, Pakistandan 3,5, Əlcəzairdən 3,5, İordaniyadan 2,2, Türkmənistandan 2 və İraqdan təxminən 1,5 dəfə çox turist ölkəmizə gəlib.
Bundan başqa, regionlar üzrə isə MDB ölkələri (12 %), Avropa İttifaqı ölkələri (13 %) İran Körfəzi və Yaxın Şərq ölkələri (117%), Asiya ölkələri (64,4%), Afrika ölkələri (72%), Amerika və Avstraliyadan (22,8%) ölkəmizə səfər edən xarici vətəndaşların sayında da artım baş verib.
L.Ə.
www.oxu.az 
"
"“Buta Airways”in aviabiletləri satışa çıxarılıbBu gündən etibarən “Buta Airways” aşağı büdcəli aviaşirkətinin aviabiletlərinin satışa buraxıldığı rəsmi saytı işə başlamışdır. 
www.butaairways.az saytı üç dildə – Azərbaycan, rus və ingilis dillərində fəaliyyət göstərir.
Aviaşirkətin ilk reysi sentyabrın 1-də Tbilisiyə planlaşdırılmışdır. 
İlk mərhələdə aviaşirkət Bakıdan Moskva (“Vnukovo” Hava Limanı), Kiyev (“Julyanı” Hava Limanı), Antalya, Kazan, Mineralnıye Vodı, Tbilisi və Tehrana uçuşlar yerinə yetirəcək. Qış mövsümünün başlanması ilə (bu ilin oktyabr ayının 29-dan) “Buta Airways”in marşrut şəbəkəsinə İstanbul (“Sabiha Gökçen” Hava Limanı) və Sankt-Peterburq kimi şəhərlər də əlavə olunacaq.
Bütün istiqamətlər üzrə minimal tarif cəmi 29 avro (bir tərəfə) təşkil edir. Lou-kost aviaşirkət olaraq, “Buta Airways” aviareyslərdə baqajın, əl yükünün daşınması, təyyarə göyərtəsində isti yeməklər, hava limanında qeydiyyat, eləcə də, təyyarədə yer seçimi kimi əlavə xidmətləri ödəniş müqabilində təklif edəcək. Tariflər barədə ümumi məlumat “Tariflər və xidmətlər” səhifəsində təqdim olunmuşdur. 
Minimal tarif ilə alınan aviabiletlər qaytarıla və ya dəyişdirilə bilməz. Aviabiletlərin qaytarılması və dəyişdirilməsi şərtləri ilə daha ətraflı “Biletlərinin qaytarılması və dəyişdirilməsi” səhifəsində tanış ola bilərsiniz. 
Aviaşirkətin bütün reyslərində sendviçlər və su pulsuz olaraq təqdim olunacaq. İsti yeməyi aviabiletin alınması prosesi zamanı öncədən sifariş etmək mümkün olacaq. Menyu ilə “Təyyarədə qidalanma” səhifəsində tanış ola bilərsiniz. Həmçinin təyyarənin göyərtəsində müxtəlif içkilər və soyuq qəlyanaltılar əldə etmək mümkün olacaq.
Sərnişinlərdən tez-tez daxil olan suallar əsasında “Suallar və cavablar” səhifəsi hazırlanmışdır.
24 saat fəaliyyət göstərən çağrı mərkəzi ilə +994 (12) 493 14 14 telefon nömrəsi (Azərbaycandan zənglər üçün qısa nömrə *0808 növbəti həftədən fəaliyyət göstərəcək), callcenter@butaairways.az elektron poçt ünvanı vasitəsilə əlaqə saxlamaq və ya saytdakı əlaqə forması vasitəsilə məktub yazmaq mümkündür.
Bütün yenilikləri və xəbərləri “Buta Airways”in sosial şəbəkələrdəki səhifələrində izləmək mümkündür:
• facebook.com/ButaAirways 
• instagram.com/ButaAirways
• twitter.com/ButaAirways
Qeyd edək ki, aviabiletləri həmçinin kassalarda və rəsmi agentliklərdə əldə etmək mümkündür . Bütün ödənişlər uçuşun başladığı  ölkənin yerli valyutasında mərkəzi bankın ödəniş gününə olan məzənnəsi ilə həyata keçirilir.
“Buta Airways” Azərbaycanın ilk aşağı büdcəli aviaşirkətidir və “Azərbaycan Hava Yolları” QSC-nin (AZAL) struktur bölməsidir. 2016-ci ilin dekabrında əsası qoyulmuşdur. Aviaşirkətinin donanması müasir “Embraer” təyyarələrindən ibarətdir. Aviaşirkət Bakıda, Heydər Əliyev Beynəlxalq Hava Limanında yerləşir.
www.oxu.az 
"
"İmmiqrasiya üçün ideal ölkələr - Reytinq “U.S. News and World Report” təşkilatı immiqrantlar üçün 10 ən yaxşı ölkənin reytinqini açıqlayıb. 
Oxu.Az fins.az-a istinadən xəbər veriri ki, hesabat bu ölkələrdəki iqtisadi sabitlik, gəlirlərin bərabərliyi və əmək bazarı kimi parametrlər əsasında təşkil edilib. 
Nəticədə, 21000 iş adamı arasında aparılan sorğu əsasında hesabat hazırlanıb. 
Hesabatda həmçinin Dünya Bankının və BMT-nin miqrasiya və pul köçürmələri ilə bağlı məlumatlarından istifadə edilib. Beləliklə, immiqrasiya üçün ən yaxşı ölkə İsveç seçilib. Sonrakı yerləri müvafiq olaraq Kanada, İsveçrə, Avstraliya, Almaniya, Norveç, ABŞ, Hollandiya, Finlandiya və Danimarka tutub.
Reytinqdə Yaxın Şərqdən ən yüksək nəticəni Birləşmiş Ərəb Əmirlikləri alıb. O, reytinqdə 15-ci sırada qərarlaşıb. Asiya regionunda ən yaxşı reytinq Sinqapur (18), Latın Amerikasında Braziliya (32), Afrikada isə Cənubi Afrika Respublikasına (45) məxsus olub. 
Qeyd edək ki, Rusiya reytinqdə 24-cü yeri tutub. Buna səbəb immiqrantlar tərəfindən öz ölkələrinə rahat pul köçürmələri həyata keçirmələri olub 
L.Ə.
www.oxu.az 
"
"Niyə Azərbaycanda “All inclusive” təklif edilmir?Dünyada turizmin inkişafı və yeni marşrutların tapılması hələ də aktualdır. Artıq ölkələr bu sektorda rəqabətli xidmətlər təklif edirlər. Bunun üçün hər bir ölkə və turizm obyektləri turistlər üçün maksimum sərfəli şərtlər yaradırlar. Məsələn, Türkiyədə yerləşən mehmanxanaların üstün cəhətlərindən biri müştərilərə “all inclusive” xidməti təqdim etməsidir. Bu xidmət turistə imkan verir ki, hoteldə qaldığı müddətdə həm içkilərdən, həm də yeməklərdən istədiyi vaxt pulsuz istifadə edə bilsin.
Oxu.Az xəbər verir ki, Fins.az Azərbaycanda yerləşən mehmanxanalarda bu xidmətin olub-olmadığını araşdırıb. Məlum olub ki, belə bir xidmət yoxdur. Baxmayaraq ki, ölkədəki hotellər kifayət qədər turist qəbul edir.
Hotellər və Restoranlar Assosasiyasının rəhbəri Samir Dübəndinin sözlərinə görə, bu cür xidmət daha çox resort tipli məkanlarda mövcuddur.
Azərbaycanda bu cür yerlərin “barmaq sayı” qədər olduğunu deyən S.Dübəndi “all inclusive” xidmətinin yerli hotellərimizə xeyir vermədiyini bildirib.
Ekspertin sözlərinə görə, Türkiyədə çimərlik mövsümü mart ayından başlayıb oktyabra yaxın bitdiyi halda, bizdə mövsüm elə də uzun olmur. Elə bu səbəbdən də bu cür xidmətlərin mehmanxanalara daha çox ziyan verə biləcəyi bildirilir.
S.Dübəndinin fikrincə, çimərlikləri yetərincə inkişaf etdirmək lazımdır: “Bunu üçün dəniz sahili və dəniz dibi də işlənməlidir ki, burada yetərincə istirahət mərkəzləri salınsın. Türkiyə bu yolu artıq 15-20 il bundan qabaq başlayıb və çoxdan bu cür çətinlikləri geridə qoyub”.
L.Ə.
www.oxu.az 
"
"İyun-iyul-avqust ayları üzrə dünyanın ən bahalı hotelləri Luxury-Hotels.com dünyanın ən bahalı hotellərinin siyahısını açıqlayıb. 2017-ci ilin iyun-iyul-avqust aylarını əhatə edən araşdırmanın nəticəsinə görə, siyahıdakı ən bahalı hotelin gecəlik qiyməti 1800 dollardan başlayır. Üstəlik, siyahıdakı qiymətlər hotellərin ən ucuz otaqlarına aiddir.
Belmond Hotel Cipriani - İtaliya

Hoteldə otağın bir gecəlik qiyməti 1869 dollardır.

Queen Charlotte Lodge - Kanada

Hoteldə otağın  bir gecəlik qiyməti 2069 dollardır.

Villa del Parco, Forte Village Resort - İtaliya

Hoteldə otağın bir gecəlik qiyməti 2183 dollardır.

Maia Luxury Resort & Spa - Seyşel

Hoteldə otağın bir gecəlik qiyməti  2310 dollardır.

The Lodge & Spa at Brush Creek Ranch -Amerika Birləşmiş Ştatları

Hoteldə otağın bir gecəlik qiyməti 2460 dollardır.

Morukuru Family - Cənub Afrika

Hoteldə otağın bir gecəlik qiyməti 2480 dollardır. 

Turtle Island - Fici

Hoteldə otağın bir gecəlik qiyməti 2499  dollardır. 

Amangiri - Amerika Birləşmiş Ştatları

Hoteldə otağın bir gecəlik qiyməti 2499  dollardır. 

King Pacific Lodge - Kanada

Hoteldə otağın bir gecəlik qiyməti 2641 dollardır.


Four Seasons Tented Camp -Tayland

Hoteldə otağın bir gecəlik qiyməti 2772 dollardır.

L.Ə.
www.oxu.az 
"
"Küveyt aviaşirkəti Azərbaycana uçuşları bərpa edirKüveytin “Wataniya Airways” aviaşirkəti Azərbaycana uçuşları bərpa edir. 
Oxu.Az Report-a istinadən xəbər verir ki, aviaşirkət Azərbaycan da daxil olmaqla, Tbilisi (Gürcüstan) və Sarayevoya (Bosniya və Herseqovina) olan uçuşlarını bu həftədən etibarən yerinə yetirməyə hazırlaşır.
Qeyd edək ki, ilk uçuş iyulun 11-də Tbilisiyə reallaşdırılacaq.
“Report”un Heydər Əliyev Beynəlxalq Hava Limanından əldə etdiyi məlumata görə, Bakıya uçuşların yerinə yetirilməsi iyulun 12-dən etibarən başlanılacaq. Belə ki, təyyarə 15:40-da Bakıya gələcək, 16:25-də Bakıdan uçacaq. Növbəti uçuşlar iyulun 15-də (13:20/14:15) və 19-da (12:10/12:55) həyata keçiriləcək. Uçuşun müddəti 2 saat davam edəcək.
Qeyd edək ki, Bakıdan Küveytə gediş-dönüş aviabiletinin (“ekonom” sinfi) qiyməti təxminən 450 dollar (766 manat) təşkil edir.
Xatırladaq ki, “Wataniya Airways” maliyyə vəziyyətinin pisləşməsi və Yaxın Şərqdə yaranmış siyasi sabitsizliklə əlaqədar 2011-ci ildən uçuşlarını dayandırmalı olub.
Hazırda şirkətin kapitalının həcmi 10 mln. dinar (33,01 mln. dollar) təşkil edir. Aviaşirkət kapitalının uçuşlar yeniləndikdən sonra 20 mln. dinara çatacağını gözləyir.
“Wataniya” sərnişinlərə “Airbus A320s” təyyarəsi ilə xidmət göstərir və Misir, BƏƏ, Livan, İordaniya, İran, Hindistan, Pakistan və Avropa olmaqla, 16 istiqamətə uçuşlar yerinə yetirməyi planlaşdırır. Ekspertlərin fikrincə, “Wataniya” rəqibləri - “Kuwait Airways” və “Jazeera Airways”lə rəqabətə girməli olacaq.
E.Ə.
www.oxu.az
"
"Şengen vizasını necə almaq olar? – ÜSULLAR VƏ İMKANLARAvropaya səyahət etmək, dünyaca məşhur şəhərləri gəzmək bir çoxlarının arzusudur. Bunun üçünsə ilk növbədə Şengen vizası almaq lazımdır.
Şengen vizası barədə dəfələrlə yazılsa da, hələ də çoxlarının bununla bağlı maarifləndirilməsinə ehtiyac var.
 
Oxu.Az sey-yah.com-a istinadən, Avropa Birliyinin qanunları əsasında Şengen vizası barədə məlumatları təqdim edir:
1. Şengen vizasının növləri və “Səyahət Ehtiyacı”
Şengen vizasının növləri: birdəfəli, ikidəfəli və çoxdəfəli giriş. Çoxdəfəli giriş vizasının maksimum müddəti 5 il, minimum isə 6 aydır. Lakin aşağıdakıları yadda saxlamaq lazımdır:
– Viza sizə hər 6 ay müddətində Avropa İttifaqında (Aİ) 90 günə qədər qalmaq hüququ verir;
– Viza Üzv Dövlətin ərazisində qalmaq istədiyiniz günlərin sayına uyğun olaraq verilir.
“Səyahət ehtiyacı” o deməkdir ki, siz vaxtaşırı olaraq işgüzar səfər (məsələn, seminarlar, yarışlar, konfranslar) məqsədilə səyahət edirsiniz və ya siz Aİ vətəndaşının ailə üzvü və yaxud hüquqi olaraq Aİ sakinisiniz. Digər tərəfdən, vaxtaşırı olaraq səyahət ehtiyacı o deməkdir ki, məsələn:
– Əgər sizin xalanız (bibiniz) daimi olaraq Almaniyada yaşayırsa, o zaman siz vaxtaşırı ona baş çəkirsiniz;
– Əgər siz alimsinizsə, o zaman vaxtaşırı Aİ ərazisində təşkil edilən müxtəlif konfranslarda iştirak etmək üçün səfər edirsiniz;
– Əgər sizin Aİ ərazisində yerləşən biznes tərəfdaşı ilə əməkdaşlıq etmək ehtiyacı varsa, o zaman siz daimi olaraq görüşlər və danışıqlar üçün səfər edirsiniz.
Təəssüf ki, müraciət edənlər nadir hallarda 5 illik viza əldə edə bilirlər. Eyni zamanda, əgər siz Aİ-yə daimi olaraq səfər etməyi planlaşdırırsınızsa, o zaman siz istənilən vaxt daha uzun müddətli viza üçün müraciət edə bilərsiniz. Bundan əlavə, məsləhət görürük ki, viza üçün müraciət etdiyiniz zaman əvvəlki vizadan daha uzunmüddətli viza üçün müraciət edəsiniz, siz 6 ay müddətində çoxdəfəli giriş vizası üçün müraciət edə bilərsiniz.
6 aylıq vizadan sonra isə 1 və ya 2 illik viza üçün müraciət etmək olar. Bəzi hallarda isə siz 5 il müddətində çoxdəfəli giriş vizası əldə edə bilərsiniz. Uzunmüddətli vizanı əldə etmək üçün sizin “müsbət viza tarixcəsi” olmalıdır, məsələn, siz artıq Şengen vizası əldə etmisiniz və onu Aİ ərazisində artıq qalmayaraq (müraciət formasında göstərilən müddətdən artıq qalmamaq) və digər hər hansı bir qayda pozuntusu olmadan istifadə etmisiniz. Uzunmüddətli çoxdəfəli giriş vizasını əldə etmək şansınızın artırılması üçün siz dəvətnamə göndərən tərəfə sizin gələcəkdə Aİ ərazisinə vaxtaşırı gələcəyiniz faktını dəvət məktubunda vurğulamasını xahiş edə bilərsiniz.

2. Viza müraciəti üçün tələb olunan sənədlər
Müraciət forması – şəxsi məlumatları əks etdirən anket;
Aİ ərazisindən yola düşmə tarixindən əvvəl ən azı üç ay müddətində etibarlı olan pasport;
Tibbi səyahət sığortası – ən azı €30,000 tibbi xərcləri əhatə etməlidir;
Viza haqqının ödənildiyini təsdiq edən qəbz;
Əlavə sənədlər – aşağıda baxın:
3. “Əlavə sənədlər” hansılardır?
Dəstəkləyici sənədlər sizin tərəfdən səfərin dəqiq məqsədini göstərilməsinin təsdiqidir. Bu sənədlər həmçinin sizin vaxtında Şengen Zonasını tərk etmə istəyinizi təsdiq edir. Viza dəstəkləyici sənədlərin siyahısı getmək istədiyiniz ölkənin konsulluğunun internet səhifəsinə əlavə olunur.
Adətən, viza üçün aşağıdakı sənədlər tələb olunur:
– Səfərin məqsədini təsdiq edən sənədlər: məsələn, biznes səfəri üçün: konfransda iştirak etmək üçün dəvət məktubu; təhsil/təlim kursları üçün: universitetə qəbul sənədi; turizm və şəxsi məqsədlər üçün: yaşayış yeri və marşrutun təsdiqi; rəsmi nümayəndəliklərin üzvləri üçün: dövlət rəsmiləri və ya dəvət edən tərəfin verdiyi məktub, və s.
– Sizin səyahət və Aİ ərazisində qalma xərclərinizi ödəyə biləcək vəsaitlərin təsdiqini göstərən sənədlər: maliyyə statusunun təsdiqi (məsələn, bank hesabı bəyanatı, kredit kartı), əvvəlcədən ödənilmiş yaşayış xərcləri və yaxud tur-paketlərin sifarişinin təsdiqi, dəvət edən tərəfin sizin yaşayış xərclərinizi ödəyəcəyi haqqında bəyanatı və s.
– Sizin Aİ ərazisindən geri dönməyinizi təsdiq edən sənədlər: qayıdış bileti, maliyyə statusunun təsdiqi, iş yerindən təsdiq məktubu, real 5 əmlak mülkiyyətinin təsdiqi, yaşayış yeri haqqında məlumatlar – ailə vəziyyəti, professional mövqe və s.
– Sizin ailə vəziyyətinizi təsvir edən sənədlər: yetkinlik yaşına çatmayanlar üçün valideyn icazəsi, ev sahibi/dəvət edən şəxslə qohumluq əlaqələrinin təsdiqi
Konsulluq sizi tələb olunan sənədlərin siyahısı ilə təmin etməyə məcburdur!

4. Dəvətnamə (rəsmi olaraq viza dəstəyi sənədi adlanır)
Sizi dəvət edən tərəfin verdiyi dəvətnamə aşağıdakı məlumatları özündə əks etdirməlidir:
– Dəvət edilən şəxs: ad və soyad, doğum tarixi, cinsi, vətəndaşlığı, pasport nömrəsi, səfərin vaxtı və məqsədi, ölkəyə girişlərin sayı. Əgər mövcuddursa: dəvət edilən şəxsi müşayiət edən həyat yoldaşı və uşaqların adı. Əgər gələcəkdə də dəvət edən tərəflə əlaqələr davam edərsə, uzunmüddətli viza müraciəti zamanı bunun viza dəstəyi sənədində göstərilməsi tövsiyə olunur.
– Dəvət edən şəxs: əgər bu fiziki şəxsdirsə: ad, soyad, ünvan dəvət məktubunda göstərilməlidir; əgər hüquqi şəxs və ya təşkilatdırsa, o zaman tam adı, ünvanı, məktubu imzalayan şəxsin adı və vəzifəsi və təşkilatın qeydiyyat nömrəsi dəvət məktubunda öz əksini tapmalıdır.
5. Viza haqları
Konsulluq tərəfindən müəyyənləşdirilən viza haqqı € 35-dur.
Konsulluq sizə pulsuz viza əldə etmə hüququ versə belə, kənar xidmət təminatçısı (viza mərkəzi) vasitəsilə viza üçün müraciət etdiyiniz zaman €30-ya qədər əlavə xidmət haqqı ödəyə bilərsiniz.

6. Viza Prosesinin Asanlaşdırılması Sazişinə əsasən Şengen vizasını əldə etmək daha da asanlaşıb. Çoxdəfəli, yoxsa pulsuz viza ala biləcəyinizi yoxlayın. 
Əgər siz:
– Aİ ərazisində yaşayan yaxın ailə üzvlərinə baş çəkirsinizsə, bu halda siz yalnız ev sahibindən dəvət məktubu əldə etməlisiniz. Bu zaman siz pulsuz viza əldə edəcəksiniz.
– Əgər siz Aİ üzv dövlətinin vətəndaşının həyat yoldaşı, uşaq (21 yaşdan aşağı və ya tabeli olan) və ya valideynsinizsə, və yaxud Aİ ərazisində yaşayan azərbaycanlısınızsa, o zaman 5 illik çoxdəfəli giriş vizasına müraciət edə bilərsiniz. Hətta bu zaman qısamüddətli etibarlı olan əvvəlki vizalara ehtiyac yoxdur.
– Rəsmi nümayəndəliyin üzvü olan zaman dövlət rəsmiləri tərəfindən verilən məktub və rəsmi dəvət məktubunun sürəti kifayətdir. Əgər siz “daimi üzvsünüzsə”, o zaman siz 5 illik çoxdəfəli giriş vizası almaq hüququna maliksiniz, əgər “daimi üzv deyilsinizsə”, o zaman 1 illik çoxdəfəli giriş vizası əldə edə bilərsiniz. Bundan başqa, siz viza haqqını ödəməkdən azadsınız.
– Təhsil məqsədilə səyahət edən şagirdlər, bakalavr, magistr (və ya aspirant) tələbələr və yaxud müəllimlər viza əldə etmək üçün universitet/kollec/məktəbdən qəbul olma ilə bağlı rəsmi sənəd və yaxud tələbə kartı və ya iştirak edəcəkləri kursların sertifikatını təqdim edə bilərlər. Əgər siz bakalavr və yaxud magistr (və ya aspirant) tələbəsinizsə, o zaman 1 illik çoxdəfəli giriş vizası almaq hüququna maliksiniz. Siz həmçinin viza ödənişindən azadsınız (yalnız müşayiət edən müəllimlər viza ödənişindən azaddır).
– Müalicə məqsədilə və ya müşayiət edən şəxs qismində (əgər ehtiyac yaranarsa) səfər etdiyiniz zaman siz tibb müəssisəsindən sizin tibbi müayinəyə ehtiyacınızı göstərən sənəd və sizi müşayiət edən şəxsin (əgər belə hal mövcuddursa) olmasını təsdiq edən sənəd, o cümlədən tibbi proseduralar üçün lazım olan vəsaitlərin mövcudluğunu təsdiq edən sənədi konsulluğa təqdim edirsiniz. Siz də 1 illik çoxdəfəli giriş vizası əldə etmək hüququna maliksiniz.
– Jurnalist və ya onun komandasının üzvü olduqda sizdən iş yerindən səfərin məqsədini göstərən arayış təqdim etmək tələb olunur. Siz də 1 illik çoxdəfəli giriş vizası əldə etmək hüququna maliksiniz. Bu şəxslər həmçinin viza ödənişindən azaddır.
– Peşəkar idmançı və onun komandasının üzvü olduğunuz halda sizdən tədbirə ev sahibliyi edən təşkilatdan dəvət məktubunu təqdim etmək tələb olunur. Siz ən azı 1 illik çoxdəfəli giriş vizası (yalnız idmançılar) əldə etmək hüququna maliksiniz. Bu şəxslər həmçinin viza ödənişindən azaddır (yalnız idmançılar).
– İş adamı və ya biznes strukturunun nümayəndəsi olduğunuz halda sizdən dəvət edən təşkilat tərəfindən verilən dəvət məktubu təqdim etmək tələb olunur. Siz də 1 illik çoxdəfəli giriş vizası əldə etmək hüququna maliksiniz.
– Vaxtaşırı Avropa İttifaqının keçirdiyi beynəlxalq tədbirlərdə iştirak edən peşəkar şəxs olduqda, sizdən müvafiq tədbirdə iştirakınızı təsdiq edən dəvət məktubunu təqdim etməniz tələb olunur. Siz də ən azı 1 illik çoxdəfəli giriş vizası əldə etmək hüququna maliksiniz.
– Vətəndaş cəmiyyətinin nümayəndəsi olduqda (seminarlar, təlimlər, konfranslar və s. məqsədilə səfər etdikdə), sizdən dəvət edən təşkilat tərəfindən verilən dəvət məktubunu, sizin qeyri-hökumət təşkilatının nümayəndəsi olduğunu göstərən sənəd və qeyri-hökumət təşkilatının dövlət qeydiyyatı sənədini təqdim etməniz tələb olunur. Siz də 1 illik çoxdəfəli giriş vizası əldə etmək hüququna maliksiniz. Siz viza ödənişindən azadsınız.
– Elmi, akademik, mədəniyyətlərin mübadiləsi proqramlarında iştirak etmək üçün səyahət edən şəxs oduqda, sizdən yalnız dəvət edən təşkilat tərəfindən dəvət məktubu almaq tələb olunur. Siz də ən azı 1 illik çoxdəfəli giriş vizası almaq hüququna maliksiniz və viza ödənişindən azadsınız.
– Siz ölkənizlə Aİ arasında beynəlxalq yük və ya sərnişin daşımaları edən sürücü olduqda siz yalnız daşımalar üzrə milli assosiasiyadan sizin marşrutun istiqaməti və məqsədi, həmçinin səfərin müddəti haqqında məlumatı təqdim etməlisiniz. Siz də ən azı 1 illik çoxdəfəli giriş vizası almaq hüququna maliksiniz.
– İki şəhərin təşkil etdiyi mübadilə proqramlarının iştirakçısı olduqda sizdən yalnız şəhərin icra başçısı və ya bələdiyyə rəhbərliyi tərəfindən verilən dəvət məktub tələb olunur. Siz də ən azı 1 illik çoxdəfəli giriş vizası almaq hüququna maliksiniz.
– Dəfn mərasimi və ya yaxınların qəbirlərini ziyarət etmək üçün sizdən yalnız mərhum şəxslə əlaqənizi sübut edən sənədin təqdim edilməsi tələb olunur.
– Təqaüdçü olduqda siz viza ödənişindən azadsınız.
– 12 yaşdan kiçik uşaq olduqda siz viza ödənişindən azadsınız.
– Fiziki qüsurlu və ya müşayiət edən şəxs olduqda siz viza ödənişindən azadsınız.
– Humanitar məsələlərlə bağlı səfər edən şəxslər viza ödənişindən azaddır.
Əgər siz yuxarıda qeyd edilən kateqoriyalardan hər hansı birinə aidsinizsə və 1 illik viza almaq hüququna maliksiniz və son iki ildə 1 illik vizadan istifadə etmisinizsə, o zaman növbəti viza müraciəti zamanı siz 2 ildən 5 ilədək etibarlı olan viza müraciəti edə bilərsiniz.

7. Viza mərkəzləri və seçim hüquqları
Adətən, Üzv Dövlətlər kənar xidmət təminatçıları (bunlar viza mərkəzləri adlanır) ilə əməkdaşlıq edir və adıçəkilən viza mərkəzləri viza müraciətləri və dəstəkləyici sənədləri qəbul edir. Viza mərkəzinə müraciət etmək siz konsulluqdan uzaqda yaşadığınız halda sizə münasib ola bilər, lakin təəsüf ki, bu mərkəzlər viza ödənişindən əlavə € 30-a qədər xidmət haqqı müəyyən edirlər.
Yadda saxlayın ki, sizin sərbəst seçim etmək hüququnuz var, siz müraciətinizi ya birbaşa konsulluq (belə olan halda əlavə xidmət haqqından azad olursunuz), ya da viza mərkəzi vasitəsilə edirsiniz.
Əgər konsulluq sizin müraciəti qəbul etmək üçün əvvəlcədən görüş vaxtı təyin edirsə, viza müraciəti 2 həftədən gec olmayaraq qəbul edilməlidir. Əgər konsulluq bu müddət ərzində sizin viza müraciətinizi qəbul etmirsə, o zaman sizin şikayət etmək hüququnuz var (başlıq 11-ə baxın).
Əgər siz viza mərkəzi vasitəsilə müraciət etmək istəyirsinizsə, o zaman siz yalnız konsulluğun rəsmi internet saytında qeyd edilən viza mərkəzinə müraciət edə bilərsiniz!
8. Proseduraların müddəti
Prosedura 10 iş günü ərzində davam edir. Xüsusi hallarda, bu müddət ya 30 iş gününə kimi uzana bilər, ya da 2 iş gününə kimi azala bilər.
Əgər siz planlaşdırılan səfər tarixindən 3 gün əvvəl viza üçün müraciət edirsinizsə, bu zaman €70 ikiqat viza haqqı ödəməlisiniz. Əgər siz viza ödənişindən azadsınızsa, o zaman €35 ödəniş edəcəksiniz. Lakin siz rəsmi nümayəndəliyin və ya parlamentin üzvü, fiziki qüsurlu şəxs, jurnalist, təqaüdçü olduqda və ya humanitar məsələlərlə bağlı səfər edirsinizsə, o zaman hətta təcili vizaya müraciət etdikdə belə viza ödənişi etməyəcəksiniz.
9. Viza Aİ ərazisinə giriş üçün təminat vermir
Təəssüf ki, viza Şengen zonasına giriş üçün təminat vermir. Siz sərhəd keçidində ölkəyə daxil olma səbəbini izah edə bilməsəniz və ya sizin ölkədə qalma xərclərini ödəyə biləcəyini göstərə bilmədiyiniz halda ölkəyə buraxılmaya bilərsiniz. Səfərə gedərkən özünüzlə pasportunuzu və digər dəstəkləyici sənədləri götürməyi unutmayın. Həmçinin qeyd etmək lazımdır ki, ölkəyə girişin rədd edilməsi vizanın ləğv edilməsi demək deyil.
10. Viza rədd edildiyi halda müraciət edən şəxsin hüquqları
Əgər sizin viza müraciətiniz rədd edilibsə, o zaman bunun səbəbi haqqında sizə yazılı şəkildə məlumat verilməlidir. Müvafiq Üzv Dövlətin qanunvericiliyinə əsasən sizin hətta bu qərara etiraz etmək hüququnuz da var.

11. Konsulluq əməkdaşlarının davranışı və şikayətlər
Konsulluq əməkdaşları heç kimə gender, irqi və ya etnik mənsubiyyəti, din və inancları, fiziki qüsurları, yaş və cinsi oriyentasiyasına görə fərq qoymamalıdır.
Əgər siz konsulluq əməkdaşlarının davranışlarında hər hansı bir pozuntunun şahidi olsanız, o zaman konsulluğun rəhbərliyi və ya ölkənin Xarici İşlər Nazirliyinə şikayət edə bilərsiniz (nazirliklərin əksəriyyəti internet səhifələrində şikayətlərə baxılması üçün əlaqə vasitələri yerləşdirirlər).

12. Şengen vizası məqsədli deyil
Bu o deməkdir ki, siz Şengen vizasını sizin vizada göstərilən müxtəlif məqsədlər üçün istifadə edə bilərsiniz. Məsələn, əgər sizə çoxdəfəli giriş vizası işgüzar və ya akademik səfər üçün verilibsə, siz eyni vizanı turizm və ya ailənizə baş çəkmək üçün istifadə edə bilərsiniz.
Həmçinin yadda saxlamaq lazımdır ki, Şengen vizası sizə işləmək hüququ vermir. Əgər siz Aİ ərazisində işləmək istəyirsinizsə, o zaman siz işləmək üçün icazə almalısınız!
Səfərlərin sayı və məqsədindən asılı olmayaraq, siz səfərin detallarını hotel rezervasiyası, biletlər və sığortanı təqdim etməklə izah etməlisiniz. Həmçinin çoxdəfəli giriş vizasının birinci girişinin sizin viza müraciətinizdə qeyd edilən məqsəd üçün həyata keçirilməsi çox vacibdir.
13. Etibarlılıq və qalma müddəti
Yadda saxlamaq lazımdır ki, vizada qeyd edilən tarixlər o demək deyil ki, siz orada qeyd edilən bütün müddət ərzində Şengen ərazisində qalmalısınız! Siz “qalma müddətini” yoxlamalısınız, hansı ki, müəyyən müddət ərzində sizə getdiyiniz ölkədə qalmaq imkanı verir. 6 aya qədər etibarlı olan vizada qalma günlərinin sayı (məsələn, 25 gün) göstərilir. Çoxdəfəli giriş vizası alan şəxslər Şengen zonasında hər 180 gündən bir 90 günə qədər qala bilər. Siz Aİ ərazisində neçə günə qədər qalma hüququna malik olduğunuzu Avropa Komissiyasının rəsmi “Şengen kalkulyatoru” vasitəsilə aşağıdakı keçiddən istifadə etməklə hesablaya bilərsiniz:
http://ec.europa.eu/dgs/home-affairs/what-we-do/policies/borders-and-visas/border-crossing/schengen_calculator_en.html
14.Qalmayacağınız ölkənin konsulluğuna viza müraciəti
Ümumiyyətlə, siz viza əldə etmək üçün getmək istədiyiniz ölkənin konsulluğuna müraciət etməlisiniz. Məsələn, Almaniyaya getmək üçün Almaniya konsulluğuna müraciət etmək lazımdır. Əgər bir neçə Aİ ölkəsinə səfər edəcəksinizsə, o zaman ilk daxil olacağınız ölkənin konsulluğuna müraciət etməlisiniz.
Adətən, viza müraciəti sizin getmək istəyiniz ərazinin konsulluğuna edilir, lakin sübut gətirə bilsəniz, o zaman başqa konsulluq da viza müraciətini qəbul edə bilər. Əgər getmək istədiyiniz ölkənin sizin ölkədə diplomatik nümayəndəliyi yoxdursa, o zaman vizanın digər Şengen zonasına daxil olan dövlət tərəfindən verildiyini yoxlayın.
S.B.
www.oxu.az
"
"“Şıxov”da çimərliklərə giriş neçəyədir? – QİYMƏTLƏRPaytaxt Bakı dənizə yaxın olması baxımından bəxti gətirən şəhərlərdən sayılır. Çünki heç də bütün şəhərlərdə dəniz kənarında qum olmur. Buna görə də Bakının dəniz sahillərinə nəinki yerli əhali, həmçinin şəhərimizin qonaqları da böyük maraq göstərirlər.
Müşahidələr göstərir ki, şəhərə daha yaxın olduğu üçün insanlar “Şıxov” adlanan ərazidəki çimərliklərə daha çox üz tuturlar. Məlumat üçün bildirək ki, “Şıxov” ərazisində iki baxımsız sahədən başqa, bütün yerlər ödənişlidir və bu yerlərdə səliqə-səhman müşahidə olunur.
Oxu.Az xəbər verir ki, fins.az  ərazidə yerləşən istirahət mərkəzlərində qiymətlərlə bağlı araşdırma aparıb. Həmin araşdırmanı təqdim edirik.
Mambo Beach Club & Restaurant
Bu məkanda insanlar dənizdə çimməklə yanaşı, restoran xidmətlərindən də istifadə edə bilərlər. “Mambo” çimərliyinə giriş 20 manatdır. Bu qiymətə günəş çarpayısı və masalardan istifadə, geyimdəyişmə otağı və duş daxildir. İstirahət mərkəzi axşam 6-ya kimi fəaliyyət göstərir.
“Dostluq” İstirahət Mərkəzi
Mərkəzdə çimərliyə giriş 5 manatdır. Bu qiymətə günəş çarpayısı, geyimdəyişmə otağı və duş daxildir. Masa üçün əlavə 5 manat ödəniş tələb olunur. Bundan başqa, müştərilərə hovuz da təqdim olunur. Hovuzdan istifadə isə 10 manatdır. İstirahət mərkəzində müştərilərə axşam 8-ə kimi xidmət olunur.
The Crescent Beach Hotel & Leisure Resort
Hotelin xidmətindən istifadə etmədən də çimərlik ərazisinə daxil olmaq olar. Bu zaman adambaşına 5 manat ödəmək lazım gələcək. Bu qiymətə günəş çarpayısı, duş və geyimdəyişmə otağından istifadə daxildir. Masalardan istifadə üçün isə əlavə 5 manat ödəmək lazım olacaq.
“1001 Gecə”
“1001 Gecə” çimərliyinə giriş adambaşına 3 manatdır. “Şıxov”da yerləşən digər istirahət mərkəzlərindən fərqli olaraq, burada müştərilərə gecə saat 12-dək xidmət göstərilir. Çimərlik ərazisində 12-dən sonra da qalmaq olar. Sadacə, heç nə almaq olmur. Çünki 12-dən sonra artıq kassalar bağlanır.
İstirahət mərkəzində günəş çarpayılarından istifadə etmək istəyən əlavə 2 manat ödəməli olacaq. Masalardan istifadə isə 10 manatdır. Geyimdəyişmə və duşdan istifadə isə giriş puluna daxildir.
Aqua Park Şıxov
Çimərlik ərazisinə giriş 15 manatdır. Bu qiymətə aqua parkdan istifadə də daxildir. İstirahət mərkəzində avtomobil park edə bilmək üçün əlavə 3 manat da ödəmək lazımdır. Axşam 8-də isə kassalar bağlanır.
“Eldorado” İstirahət Mərkəzi
“Eldorado” istirahət mərkəzinə giriş 2 manatdır. Avtomobil park etmək üçün xüsusi bir məbləğ yoxdur. Kim nə qədər istəsə, verə bilər. Masalardan istifadə etmək istəyən müştəri isə mütləq nəsə sifariş etməlidir. Burada mürəbbəli çay 6 manatdır.
Qeyd edək ki, adları sadalanan çimərlik mərkəzlərində kababların 1 şişi 6-8 manat, pivələr 3-4 manat, energetik içkilər isə 2-3 manat arasında dəyişir.
“Şıxov” ərazisindəki çimərliklərin yaxınlığında hotellər də fəaliyyət göstərir. Siz həmin hotellərin ərazisindəki çimərlikdən də istifadə edə bilərsiniz. Hətta bu hotellərin birində toy da etmək olar.
“Aysberq” hoteldə qalmadan çimərlikdən istifadə 10 manatdır. Bu qiymətə çimərliyə giriş, günəş çarpayısı, masalar, duş və geyimdəyişmə otaqlarından istifadə daxildir.
Lakin çimərlikdən doymayanlar istirahət mərkəzinin mehmanxanasında da qala bilərlər. Bu zaman standart otaqlar üçün 130 manat ödəmək lazım gələcək. Həmçinin, hotelin ərazisində həm açıq məkanda, həm də qapalı yerdə işləyən restoranlarda toy mərasimi təşkil edilir. Bu zaman isə masaların qiyməti 50 manatdan başlayır.
Ramada Hotel
Hoteldə dəniz mənzərəli nömrələrdə qonaqlamaq 200-250 manatdır. Bu qiymətə səhər yeməyi hovuzlardan fitness zaldan və çimərlikdən istifadə daxildir. Həmçinin, mehmanxanada qalmadan da hotelin fitness zalından istifadə etmək olar. Bu zaman həftəiçi bir giriş 20 manat, həftəsonu isə 30 manat ödəmək lazım olacaq. Bu qiymətə idman zalından, saunadan, hovuzdan və çimərlikdən istifadə daxildir.
Cimərlik geyimləri neçəyədir?
Bu arada, istirahətə gələrkən çimərlik geyimlərini unudanlar və ya təsadüfən çimərliyə gələnlər heç də narahat olmasınlar. İstirahət mərkəzinin yaxınlığında həm qadınlar, həm də kişilər üçün çimərlik geyimləri satılır. Belə ki, kişi şortlarının qiyməti 5-10 manat arasında dəyişir. Qadın geyimlərinin qiyməti isə 15-25 manatdır. Uşaqlar üçün xilasedici hava şarları 3 manat, böyüklər üçün isə 5 manatdır. Topların qiyməti isə 1 manatdır.
L.Ə.
www.oxu.az 
"
"Azərbaycanda Beynəlxalq Dolma Festivalı keçiriləcəkAzərbaycanda II Beynəlxalq Dolma Festivalı keçiriləcək.
Oxu.Az xəbər verir ki, Trend-in məlumatına görə, festival Mədəniyyət və Turizm Nazirliyi, Xaçmaz rayon İcra Hakimiyyəti, Azərbaycan Milli Kulinariya Mərkəzi, Azərbaycan Milli Kulinariya Assosiasiyasının təşkilatçılığı ilə Xaçmaz rayonunda təşkil olunacaq.
II Beynəlxalq Dolma Festivalında respublikanın 40-a yaxın bölgəsi tərəfindən qədim Azərbaycan milli mətbəxinə aid olan 300-dən çox dolma təqdim olunacaq. Eyni zamanda, festivalda Azərbaycanda fəaliyət göstərən diplomatik nümayəndəliklər (səfirliklər) tərəfindən hər ölkənin ənənələrinə uyğun xörəklərin sərgisi olacaq.
Tədbirdə Milli Məclis üzvləri, ictimai, siyasi xadimlər, nazirliklərin və dövlət qurumlarının nümayəndələri, diplomatik nümayəndəliklər iştirak edəcəklər.
Festivalın açılışı iyulun 15-də Xaçmaz şəhəri ""Çənlibel"" parkında keçiriləcək.
E.Ə.
www.oxu.az
"
"Dünyanın qeyri-adi hotelləri - FOTO + VİDEOHotel dedikdə həmişə insanın ağlına otaqları olan standart binalar gəlir. Amma artıq bu  standartlar qüvvəsini itirməkdədir.
Oxu.Az unikal tətil və yerləşmə imkanı yaradan hotelləri təqdim edir. 
“Santos Express” - Cənubi Afrika 
Santos çimərliyinə 100 metr aralıda dayanan 1920-ci ilə aid sərnişin qatarı


“Hotel Plasa Athenee” - Fransa 
5 ulduzlu hotel Eyfel qülləsinə 15 dəqiqəlik məsafədə yerləşir.

“SiloStay” - Yeni Zelandiya 

“Kakslauttanen Arctic Resort” - Finlandiya
Bu hotel ən böyük buxarlı saunaya sahibdir. 


“Foronon Buinz” hoteli - İtaliya, Alp dağları
Foronon del Builz dağının zirvəsində yerləşir. Həyatını itirən gənc bir alpinistin xatirəsinə quraşdırılıb. Doqquz nəfərlikdir.
“Skylodge Adventure Suites” - Peru
Urubamba vadisinin üstündəki yamaca yapışan alüminium hotel 


L.Ə.
www.oxu.az 
 
 
 
 
 
"
"Kral ailələri Azərbaycana istirahətə gəldiFars körfəzi ölkələrinin kral ailələri Azərbaycanın meşəlik-dağlıq bölgəsi olan və “təbiət vurğunları üçün cənnət” adlandırılan Qəbələni sevimli istirahət məkanı olaraq seçib.
Oxu.Az virtutalaz.org-a istinadən xəbər verir ki, bu barədə “TradeArabia” nəşri yazıb.
Məlumata əsasən, Qəbələ kübar ərəblər arasında yayda olduğu kimi, qışda da populyardır.
Eyni zamanda, mənbə qeyd edir ki, Azərbaycan mədəniyyəti, halal qidaları, qonaqpərvər insanları, musiqisi və tarixi sayəsində bütövlükdə ərəb səyyahların yeni qaynar nöqtəsinə çevrilib.
“TradeArabia” yazır ki, Azərbaycanda Şəriət qaydalarına uyğun xeyli istirahət yeri var. Qadınlar və kişilər üçün nəzərdə tutulmuş ayrıca hovuzlar və çimərliklərdə spirtli içkilər satılmır.
Azərbaycan daha çox turist cəlb etmək üçün öz təhlükəsizliyini, Yaxın Şərqə yaxınlığını, mədəniyyətlərin oxşarlığını, təbiətini, Xəzər dənizinin sahillərini ön plana çəkir.
“Hər bir turistin səyahətdən öncə seçim edərkən önəm verdiyi əsas məsələlər sülh və təhlükəsizlikdir. Yalnız bundan sonra səyyahlar xidmətin səviyyəsinə, keyfiyyətə və qiymətlərə fikir verir”, - bunu isə Azərbaycan Mədəniyyət və Turizm Nazirliyinin Fars körfəzi ölkələrindəki nümayəndəliyinin rəhbəri Rəşid əl-Nuri deyir.
A.M.
www.oxu.az
"
"H.Əliyev Beynəlxalq Hava Limanı iyunda sərnişin dövriyyəsinin artımı üzrə ən yüksək göstəriciyə nail olubHeydər Əliyev Beynəlxalq Hava Limanı 2017-ci ilin yanvar-iyun ayları ərzində 1,69 milyon sərnişinə xidmət göstərmişdir ki, bu da ötən ilin analoji göstəricisindən 31 faiz çoxdur. Təkcə iyun ayında 322 min nəfərə xidmət göstərilmişdir ki, bu da ilk dəfə olaraq 2014-cü ildən bəri sərnişinlərin ümumi sayına görə və 2012-ci ildən bəri isə artım göstəricisinə görə ən böyük rəqəmdir.
Cari ilin birinci yarısında “Azərbaycan Hava Yolları” (AZAL) milli aviadaşıyıcısının payına 960 min sərnişin düşmüşdür ki, bunun da 252 min nəfəri daxili reyslərlə daşınmışdır.
Sərnişinlərin 85 faizi (1 milyon 438 min nəfər) beynəlxalq reyslərin payına düşmüşdür. Heydər Əliyev Beynəlxalq Hava limanının beynəlxalq daşımalarının 49,2 faizi AZAL-ın, 50,8 faizi xarici aviadaşıyıcıların payına düşmüşdür.
Hazırda Heydər Əliyev Beynəlxalq Hava Limanından 50 müxtəlif şəhərin 53 hava limanına reyslər yerinə yetirilir.
İyun ayında Rusiyanın “IRAERO” aviaşirkəti Krasnoyarsk şəhərindən Bakıya uçuşlar yerinə yetirməyə başlamışdır. Cari ilin sentyabr ayından Azərbaycan aşağı büdcəli aviaşirkəti “Buta Airways”in uçuşları gözlənilir.
Qeyd edək ki, bu ilin iyul ayından etibarən “FlyDubai” aviaşirkəti Qəbələ hava limanına müntəzəm reyslər yerinə yetirməyə başlamışdır.
Heydər Əliyev Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilmişdir. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti ""Skytrax"" tərəfindən Heydər Əliyev Beynəlxalq Hava Limanı 4 ulduza layiq görülmüşdür.
Cari ilin mart ayında Bakı hava limanı Rusiya və MDB ölkələrinin bütün hava limanları arasında göstərilən xidmət səviyyəsinə görə ən yaxşılar siyahısına başçılıq edərək Skytrax World Airport Awards mükafatına layiq görülmüşdür.
www.oxu.az
"
"118 manata Londona necə getmək olar? – FOTO + VİDEOTravel-blogger Azər İsmayıl Londona ucuz səyahət etməyin yolunu təqdim edir: 
“Londonu nəinki Britaniyanın, hətta Avropanın da paytaxtı adlandırardım. Gözəl, təmiz, səliqəli və multikultural şəhərdir.
“WizzAir” Kutaisidən (Gürcüstan) Londona (Luton aeroportu) birbaşa reyslərə başlayıb. Beş saat on dəqiqə çəkən bu uçuş “WizzAir”in ən uzun müddətli birbaşa uçuşudur.

Uçuş 18 iyun saat 15:55-də idi. Amma bir gün tez gedib Tbilisidə gəzdim. Tbilisiyə qatarla getdim, plaskart kateqoriyalı biletin qiyməti 22 manat idi. Gecələmək üçün airbnb.com saytından ev bronladım, 19 dollar (32 AZN).
Evin linki: https://www.airbnb.com/rooms/13454409
Ev Rustaveli küçəsindən iki dəqiqəlik məsafədə idi. Tbilisidən Kutaisi aeroportuna getməyin bir neçə yolu var. Daha ucuz “Didube” metrostansiyasında yerləşən regional avtovağzaldan Kutaisi şəhərinə getməkdir (adambaşı 10 lari - 7 AZN) və Kutaisi şəhərinin avtovağzalından aeroporta getmək (adambaşı iki lari - 1.4 AZN).
Gediş-dönüş aviabiletini 167 lari (118 AZN) təşkil edir. Təyyarə çox təmiz və səliqəli idi. Hosteslərin əksəriyyəti gürcü idi və gülərüz idilər.

Lutonda pasport qeydiyyatında 2 saat növbədə durduq. Vəziyyət o hala gəldi ki, aeroport işçiləri su paylamağa başladılar. 
Səfərlərinizdə bunu nəzərə alın. Bir də onu qeyd edim ki, Britaniya aeroportlarından harasa uçanda pasport qeydiyyatı olmur. Yəni ki, pasporta möhür vurulmur.
“Luton” aeroportu mərkəzdən 58 km aralıdır. Lutondan mərkəzə avtobus (easybus.com və nationalexpress.com) və qatarla (www.thameslinkrailway.com) gedə bilərsiniz. Avtobusla 1 saat 40 dəqiqəyə, qatarla isə 40 dəqiqəyə mərkəzə çatmaq olar.

Mən gedəndə qatarla (10 GBP - 22 AZN), qayıdanda isə “easybus”la  (6 GBP - 13 AZN) gəldim. Qatar stansiyasına (Luton Airport Parkway) getmək üçün aeroportdan 2.5 GBP ödəyib avtobusla 7-8 dəqiqə yol gedirsiniz.
Gecələmək üçün yenə də airbnb.com saytında istifadə elədim və “Canada Water” metrosundan 7-8 dəqiqəlik məsafədə olan bir evdə otaq kirayələdim. 4 gecə üçün 137 dollar (234 AZN) ödədim.

Evin linki: https://www.airbnb.com/rooms/14279332
Britaniya vizası çətin alınan vizalardan biridir, ən ucuz variantın qiyməti 200 manata yaxındır. Sənəd siyahısı şengen ilə eynidir, 6 aylıq multi giriş-çıxışlı verilir.
London dünyanın ən bahalı şəhərlərindən biridir. Xidmət bahadır, amma marketlər (“Lidl”, “Tesco”) əlverişlidir. Hazır yeməklər çoxdur və müxtəlifdir. Yəni ac qalmaq olmur”.

S.B.
www.oxu.az
"
"Adrenalin həvəskarları üçün qeyri-adi düşərgə məkanı Adrenalin sevənlər üçün Çinin Luoyang Henan əyalətində yerləşən Luoyang dağı ən cazibədar seçimdir.   

Oxu.Az Türkiyə mətbuatına istinadən xəbər verir ki, hər il minlərlə turist Çin Kamp Festivalı çərçivəsində təxminən 1000 metr yüksəklikdə taxta yolda düşərgə salırlar.

İştirakçılar dağ yamaclarındakı düşərgədə hər an ölümlə üz-üzə qalırlar. Çünki yamaclardakı taxta yollarda əvvəlcədən heç bir təhlükəsizlik tədbiri görülmür. 


L.Ə.
www.oxu.az 
"
"Bakıda maraqlı əyləncə: Yaxta turu – QİYMƏTLƏRSəyahət və macəra həvəskarları üçün Bakıda maraqlı tur təşkil olunacaq. 
Oxu.Az fins.az-a istinadən xəbər verir ki, tur iyulun 9-da 3 müxtəlif vaxtda baş tutacaq. Turlara 09:00;12:00 və 15:00-da başlanılacaq.  
Toplanış yeri Dənizdənarı Milli Parkda, Yaxt Klubun qarşısında olacaq. Elə tur da buradan başlayacaq.
Səyahət iştirakçıları müasir yaxta ilə 2 saatlıq dəniz gəzintisinin dadını çıxacaqlar. Yaxta sahildən 500-1000 metr məsafədə uzaqlaşacaq. Tur zamanı əyləncəli oyunlar olacaq. Bundan başqa, DJ-in maraqlı ifaları da təşkil olunacaq.
Həmçinin, yaxta qonaqlarına sendviç, desert, meyvə, meyvə şirələri və sərin sular pulsuz təqdim olunacaq. Turun qiyməti 0-5 yaş uşaqlar üçün pulsuzdur. Böyüklər üçün isə yaxta turu 55 manata başa gələcək.
Qeyd edək ki, 5 yaşdan yuxarı bütün yaş təbəqələri üçün biletin qiyməti dəyişməz olaraq qalır. 
E.Ə.
www.oxu.az
"
"Səyahət etmək üçün ən ucuz ölkələr – Gecəsi 3 avroÇoxları səyahət etməyi sevsə də, xərclərin artıq çıxacağından ehtiyatlanaraq bu fikirlərindən daşınmaq məcburiyyətində qalırlar. Lakin dünyada cibimizə münasib ölkələr də var.
Oxu.Az xəbər verir ki, Sey-yah.com gecəsi 3 avrodan başlayan qiymətlərlə səyahəti sevənlər üçün ucuz ölkələri təqdim edir:
1. Rumıniya

Qalmaq: hostel 6 avrodan / otel 11 avrodan başlayır
Yemək: 3 avrodan
Nəqliyyat: 0,34 avrodan
2. Portuqaliya

Qalmaq: hostel 8 avrodan / otel 16 avrodan
Yemək: 4 avrodan
Nəqliyyat: 1,85 avrodan
3. Bolqarıstan

Qalmaq: hostel 7 avrodan / otel 15 avrodan
Yemək: 2 avrodan
Nəqliyyat: 0,51 avrodan
4. Polşa

Qalmaq: hostel 7 avrodan / otel 17 avrodan
Yemək: 4 avrodan
Nəqliyyat: 0,8 avrodan
5. Macarıstan

Qalmaq: hostel 7 avrodan / otel 10 avrodan
Yemək: 2,5 avrodan
Nəqliyyat: 1,14 avrodan
6. Albaniya

Qalmaq: hostel 5 avrodan / otel 10 avrodan
Yemək: 2 avrodan
Nəqliyyat: 1 avrodan
7. Bali

Qalmaq: hostel 3 avrodan / otel 8 avrodan
Yemək: 2 avrodan
Nəqliyyat: 0,36 avrodan
8. Laos

Qalmaq: hostel 4 avrodan / otel 9 avrodan
Yemək: 2 avrodan
Nəqliyyat: 2 avrodan
9. Filippin

Qalmaq: hostel 4 avrodan / otel 9 avrodan
Yemək: 1,8 avrodan
Nəqliyyat: 0,3 avrodan
10. Peru

Qalmaq: hostel 5 avrodan / otel 11 avrodan
Yemək: 2 avrodan
Nəqliyyat: 0,4 avrodan
11. Cənubi Afrika

Qalmaq: hostel 9 avrodan / otel 20 avrodan
Yemək: 3 avrodan
Nəqliyyat: 1 avrodan
12. Nikaraqua

Qalmaq: hostel 4 avrodan / otel 10 avrodan
Yemək: 2 avrodan
Nəqliyyat: 1 avrodan
L.Ə.
www.oxu.az 
"
"Nazirdən “ASAN viza” ilə bağlı yeni xəbərYaxın gələcəkdə Azərbaycanda “ASAN viza” sistemi təkmilləşdirilərək, viza istəyən şəxsə 3 saat ərzində elektron viza veriləcək. Bu sistem yalnız hava limanında deyil, digər gömrük-keçid məntəqələrində də tətbiq ediləcək.
Oxu.Az xəbər verir ki, bunu mədəniyyət və turizm naziri Əbülfəs Qarayev İranın vitse-prezidenti, Mədəni İrs Əl İşləri Sənayesi və Turizm Təşkilatının sədri Zəhra Əhmədipur ilə görüşündə deyib.
Qeyd edib ki, Azərbaycan Respublikası Prezidentinin tapşırığı ilə “ASAN viza” sistemi tətbiq edilməyə başlanıb ki, bu da iranlı turistlərin Azərbaycana səfərlərini asanlaşdırıb. Artıq İranın istənilən şəhərindən Azərbaycana səfər etmək istəyən şəxsin Tehrana gəlib konsulluğa müraciət etməsinə ehtiyacı qalmayıb. Hər bir kəs internet vasitəsilə viza almaq imkanına malikdir.
L.Ə.
www.oxu.az 
 
"
"Azərbaycan vətəndaşlarının vizasız gedə biləcəyi ölkələrin siyahısı yenilənibÜmumdünya İqtisadi Forumu 2017-ci il üzrə Qlobal Pasport Reytinqini açıqlayıb. Reytinq dünyanın 199 ölkəsini əhatə edir. İlk 2 yerdə Almaniya və İsveçdir.
Oxu.Az Bizimyol-a istinadən xəbər verir ki, Azərbaycan reytinqdə 64-cü yerdədir. Azərbaycanlılar 62 ölkəyə vizasız gedə bilərlər. Reytinqdə Azərbaycanla eyni yeri Tanzaniya və Filippin bölüşür. Onu da deyim ki, Azərbaycan ötən il də reytinqdə 64-cü olub.
Beləliklə, Azərbaycan vətəndaşlarının vizasız gedə biləcəyi ölkələr bunlardır:
Albaniya – vizasız
Kambodca – yerində verilir
Qvinea Bissau – yerində verilir
Madaqasqar – yerində
Antiqua Barbuda - vizasız
Cape Verde – yerində verilir
Haiti - vizasız
Malavi – yerində verilir
Kolumbiya – yerində verilir
İran - vizasız
Malaziya - vizasız
Bahams adaları - vizasız
Komor adaları – yerində verilir
İndoneziya - vizasız
Maldiv – yerində verilir
Banqladeş – yerində verilir
Djibuti – yerində verilir
İordaniya – yerində verilir
Marşal adaları – yerində verilir
Barbados - vizasız
Dominikan – yerində verilir
Yamayka – yerində verilir
Mavritaniya – yerində verilir
Belarus – vizasız
Ekvador – yerində verilir
Qazaxıstan – vizasız
Mavrikiya – yerində verilir
Bolivia – vizasız
Misir – yerində verilir
Qırğızıstan – vizasız
Mikroneziya – yerində verilir
Bosniya və Hersoqavinya - vizasız
Gürcüstan - vizasız
Lebanon- vizasız
Moldova - vizasız
Burundi – yerində verilir
Qrenada – yerində verilir
Makedoniya – vizasız
Monteneqro – vizasız
Mozambik – yerində verilir
Palem – yerində verilir
Seyşel – yerində verilir
Namibiya – vizasız
Fələstin - vizasız
Şri–Lanka – yerində
Nepal – yerində verilir
Rusiya - vizasız
Vinçent və Gredanines - vizasız
Nikaraqua – yerində verilir
Samoa - vizasız
Suriya – yerində verilir
Tacikistan – vizasız
Türkiyə – vizasız
Uqanda – yerində verilir
Vanuatu – vizasız
Tanzaniya – yerində verilir 
L.Ə.
www.oxu.az 
 
"
"Xarici ölkələrə səfər etmək üçün turpaket alanların diqqətinə – VİDEOXarici səfərə çıxmaq üçün hotel və təyyarə bileti bron etdirən zaman diqqətli olun.
Oxu.Az xezerxeber-ə  istinadən bildirir ki, ucuzluğuna görə aldığınız tur paketlər səfərə bir neçə gün qalmış ləğv etdirdiyiniz halda pulunuzun itirilməsinə səbəb ola bilər.
Turizm üzrə mütəxəssis Rəhman Quliyev bildirir ki, son günlər belə müraciətlərin sayı artıb. Vətəndaşlar ucuz olsun deyə geri qaytarılmayan tur paketləri seçirlər və uçuşa az qalmış bu paketdən imtina etmək istəyirlər. Belə olduqda isə onların pulunun bir hissəsi itkiyə gedir. Bunun qarşısını almağın yolları var.
Qaytarıla bilən tur paketlərin qiyməti digərlərindən 10-30 dollara qədər baha olur.
Bir çox ölkələrdə bir-birinin yaxınlığında yerləşən eyni səviyyəli hotellərdə qiymət fərqi böyük olur. Əgər belə hotelləri, səyahət edən şəxs özü rezervasiya edirsə, bu zaman həmin mehmanxanalar haqqında turizm saytlarında edilən şərhlərə baxmaq mütləqdir.
Rəhman Quliyev bildirir ki, mövsümlə əlaqədar səyahət şirkətləri də artıb və bunlarda bəziləri müştəriləri aldadaraq pullarını mənimsəyirlər. Səyahətə çıxmaq istəyən müştəri diqqətli olmalıdır.
Bir çox şəxs, adətən, ildə bir dəfə tətilə çıxır. Bu tətilin xoş keçməsi üçün diqqətli olmaq və deyilənlərə əməl etmək məsləhətdir.

L.Ə.
www.oxu.az
"
"Avropada istirahət üçün az kəşf edilmiş məkanlar“MasterCard” şirkəti Avropada istirahət üçün az kəşf edilmiş 19 məkanın adını açıqlayıb.
Oxu.Az xəbər verir ki, Sey-yah.com-un məlumatına görə, reytinq tərtib olunan zaman səyahət bloggerlərinin, turizm ekspertlərinin və “MasterCard” şirkətinin gündəlik məlumatlarından istifadə olunub. 
Həmçinin, gündəlik xərclər, gözəllik və sıxlıq kimi meyarlar da nəzərə alınıb.
Siyahıda Şəki şəhəri 18-ci sırada yer alıb. Unikal mədəniyyəti və mətbəxi ilə zəngin Azərbaycanın son illərdə turistlər arasında populyarlıq qazandığı və Şəkinin İslam memarlığı və mozaikalarla dolu olduğu bildirilib.
“Şəkidə orta səviyyəli restoranda adam başına düşən yeməyin qiyməti 15 avro, 3 ulduzlu oteldə gecələminin dəyəri isə 15 avrodan ucuzdur”, – şirkətin məlumatında qeyd edilib.
Reytinqdə ilk sırada İspaniyanın Asturiya bölgəsi qərarlaşıb. Şirkət bu bölgədəki Covadonga monastırını Avropanın ən gizli xəzinəsi adlandırıb. Təmiz plyaja sahib bölgədə orta səviyyəli restoranda qiymət 18 avro, iki nəfərlik 3 ulduzlu otel otağının dəyəri isə 25 avrodur.
Siyahıda növbəti yerlərdə Maltanın Mdina və Zebbug tikilisi, Avstriyanın Halştad qəsəbəsi və Portuqaliyanın Azor adaları qərarlaşıb.
E.Ə.
www.oxu.az
"
"Xarici turlar niyə bahalaşıb?Ötən ilin may ayı ilə müqayisədə bu ilin analoji dövründə xarici turların qiyməti 4.5 faiz bahalaşıb.
Dövlət Statistika Komitəsinin açıqladığı son məlumatlara görə, turların qiymətlərində yanvarda 0,1% artım, fevralda 2,5% azalma, martda 5,9% artım və apreldə 11,7% azalma qeydə alınıb. Ölkə daxilində turlar isə yanvarda 1,3% bahalaşsa da, daha sonra qiymətlər sabit qalıb.
Turların bahalaşmasının səbəblərini FİNS-ə açıqlayan turizm şirkətlərindən birinin xarici əlaqələr üzrə meneceri Ülfanə Mahmudova deyib ki, qiymət artımına bir neçə amil təsir edib.
Əsas səbəblərdən biri mövsüm amili ilə əlaqədardır. Belə ki, yay fəslinin başlaması xaricə üz tutanların sayının artmasına da təsir edib. Biletlərin sürətli satıldığını görən aviaşirkətlər qiymətləri artırırlar.
Ülfanə Mahmudova qeyd edib ki, son 3 ildə aviabiletlər nəzərə çarpacaq dərəcədə bahalaşıb. Həmçinin, manatın devalvasiyası və avronun bahalaşması da qiymətlərə təsir edib.
Məsələn, ötən ilin yay aylarında  Dubaya aviabilet 200 manatdan başlayırdı. Bu il isə bu rəqəmlər 300-400 manata yüksəlib. Bundan əlavə, 2016-cı ildə  yayda İstanbula aviabilet  sifarişi 320 manat təşkil edirdisə,  eyni biletin qiyməti indi 380 manatdan başlayır.
Avropanın ucuz uçuşlar təşkil edən  aviaşirkəti  WizzAir də qiymətləri kəskin artırıb. Məsələn, ötən ilin eyni dövründə ən bahalı bileti 150 avroya almaq olardısa, indi həmin bilet 2 dəfə bahalaşaraq 300 avro olub.  
Ülfana Mahmudova bildirib ki, bununla belə aviabiletlərin bahalaşması xaricə səfər edənlərin sayına təsir etməyib.
L.Ə.
www.oxu.az 
"
"Yalnız səyahət üçün ən məşhur 10 şəhərABŞ-ın “Airbnb” şirkəti yalnız səyahət üçün ən məşhur şəhərlərin reytinqini açıqlayıb.
Oxu.Az xəbər verir ki, Seyyah.com-un məlumatına görə, siyahıda ilk sırada Argentinanın paytaxtı Buenos-Ayres qərarlaşıb. 
İlk üçlüyü Kanadanın Toronto və Norveçin Oslo şəhərləri tamamlayır. 
Bu şəhərlərdə otaqların 27 faizi təkbaşına səyahət edən şəxslər tərəfindən rezervasiya olunub.
Top 10-luğu təqdim edirik:
1. Buenos-Ayres, Argentina
2. Toronto, Kanada
3. Oslo, Norveç
4. Mexiko, Meksika
5. Hoşimin, Vyetnam
6. Köln, Almaniya
7. Yohannesburq, Cənubi Afrika Respublikası
8. San-Paulu, Braziliya
9. Oklend, Yeni Zelandiya
10. Şarlott, ABŞ
E.Ə.
www.oxu.az
 
"
"Türkiyə ərəb turistlərin xərclərindən razı qalıb  Türkiyəyə 2017-ci ildə 3,5 milyon ərəb turistin gəlməsi gözlənilir.
Oxu.Az xəbər verir ki, bunu Ərəb Türk İş Adamları Dərnəyinin (ARTİAD) sədri Cəmaləddin Kərim bəyan edib. O bildirib ki, əgər orta statistik qərbli bir ailə Türkiyədə 700 dollar xərcləyirsə, ərəblər 3 min dollar xərcləyirlər.
O, son 3 ildə Türkiyəyə 7 milyon ərəb turistin gəldiyini deyib. 
Onu da qeyd edək ki, bu ilin may ayında Türkiyəyə səfər edən xaricilərin sayı 2016-cı ilin may ayı ilə müqayisədə 16.27 faiz artıb və 2 milyon 889 min 873 nəfər təşkil edib.
2017-ci ilin yanvar-may aylarında isə bu rəqəm 2016-ci ilin yanvar-may ayı ilə müqayisədə 5.55 faiz artıb. Bu dövrdə Türkiyəyə gələn xaricilərin sayı 8 milyon 762 min 509 nəfər təşkil edib.
Türkiyəyə may ayında ən çox turist göndərən ölkə Rusiya olub. Statistikaya görə, may ayında Rusiyadan Türkiyəyə 608 min 472 nəfər ziyarətçi gəlib.
İkinci sırada 295 min 7 nəfərlə  Almaniya, üçüncü sırada 235 min 462 nəfərlə Gürcüstan yer alıb. 
L.Ə.
www.oxu.az 
"
"“BBC Travel” Bakının görməli yerləri barədə reportaj dərc edibBritaniyanın BBC nəşri “Travel” (“Səyahət”) bölməsində Bakı və Abşeronun görməli yerləri barədə fotoreportaj dərc edib.
Oxu.Az Report-a istinadən xəbər verir ki, reportajda palçıq vulkanlarına xüsusi diqqət yetirilib. Dünyada mövcud olan 1000 palçıq vulkanından 400-nün Azərbaycanda yerləşdiyi vurğulanıb.
Bundan əlavə, reportajda Qobustan, İçərişəhər, Atəşgah, Yanardağ kimi tarixi abidələrin tarixindən bəhs edilir.
Müəlliflər Azərbaycanda turistlərin cəlb edilməsi üçün görülmüş tədbirlər barədə məlumat verib.




















N.О.
www.oxu.az
"
"Azərbaycandan xaricə turlar bahalaşıbCari ilin may ayında ölkədən kənara istirahət turları 4,5% bahalaşıb, daxili turların qiymətləri isə sabit qalıb.
Oxu.Az-ın məlumatına görə, bu barədə Report Dövlət Statistika Komitəsinə istinadən xəbər verir.
Xaricə turların qiymətlərində yanvarda 0,1% artım, fevralda 2,5% azalma, martda 5,9% artım və apreldə 11,7% azalma qeydə alınıb. Ölkə daxilində turlar isə yanvarda 1,3% bahalaşsa da, daha sonra qiymətlər sabit qalıb.
Rəsmi statistikaya əsasən, cari ilin may ayında xaricə istirahət turlarının orta aylıq qiyməti 470,89 manat, ölkədaxili turların qiymətləri 296,71 manat təşkil edib. 
S.B.
www.oxu.az
"
"Məşhur “Transformers” filminin robotları Bakı bulvarında – FOTOREPORTAJBakıda keçirilən Formula-1 Azərbaycan Qran-Prisi ilə əlaqədar paytaxtımızda bayram ab-havası yaşanır. Şəhərimizin qonaqları üçün müxtəlif əyləncə proqramları təşkil olunub.
Oxu.Az Bakı bulvarında keçirilən animatorların şousundan fotoreportajı təqdim edir.






































A.M.
Foto: İsmayıl Nur
www.oxu.az
"
"Daxili turizmi necə inkişaf etdirmək olar? İyunun 21-dən Azərbaycana yay fəsli daxil olub. Bu da ölkəyə turist axınını daha da artıracaq. Ölkənin yerləşdiyi coğrafi mövqe, qızmar günəş, dəniz və digər amillər turistlərin marağını cəlb edir. Həmçinin, Bakıda ənənəvi olaraq keçirilən Formula-1 Azərbaycan Qran-Prisinə də çox sayda turist gələcək. Ona görə də cari il ölkəyə ötən illərdən fərqli olaraq, daha çox turist axını gözlənilir. 
Mədəniyyət və turizm naziri Əbülfəs Qarayev də bu ilin turizm sahəsində sınaq ili olacağını qeyd edib. Nazir bildirib ki, keçən ilə nisbətən turistlərin sayı bu il çox olacaq: “Azərbaycanın turizm sənayesi mövsümün açılışına tam hazırdır. Azərbaycanda iyunun 15-dən sentyabrın 15-nə kimi yay mövsümü nəzərdə tutulub. Ötən ilə nisbətən Azərbaycanda istirahət edən insanların sayı artıb. Bu yay da Azərbaycana Birləşmiş Ərəb Əmirliklərindən daha çox turistin gəlişi gözlənilir"".
Ə.Qarayev əlavə edib ki, Formula-1 yarışların keçiriləcəyi günlər üçün Azərbaycanda böyük mehmanxana şəbəkələrinin 95 faizi dolub, sifarişlər artıq verilib.
Azərbaycanın turizm sənayesi mövsüm açılışına tam hazır olsa da, yenə də bir sıra problemlər meydana çıxacaq. Bu, istər qiymətlərin baha olması, istərsə də xidmət sahəsində özünü büruzə verir və verəcək. Oxu.Az xəbər verir ki, “Report” yerli turizm obyektlərinin mövsümə nə dərəcədə hazır olmaları, mövcud problemlərlə bağlı ekspertlərin, turizm şirkətlərinin mövqeyini öyrənib.
Azərbaycan Turizm Assosiasiyası sədrinin müşaviri Müzəffər Ağakərimov bildirib ki, Azərbaycanda daxili turizm keçən illərə nisbətən indi daha böyük vüsət alıb: “Bu da həm Azərbaycandakı sabitlik, həm qonaqpərvərlik, həm də dünyada cərəyan edən hadisələrlə əlaqəlidir. Daxili turizmin inkişaf etməsinə səbəb ailələrin digər Avropa regionlarına az üz tutması ilə bağlıdır. Çünki həmin ölkələrdə hər gün terror hadisələri baş verir. Ona görə də insanlarımız məhz vətənlərində istirahət etməyə üstünlük verirlər. Bunun üçün də ölkədə bütün şərait var. Coğrafi mövqeyimiz də bu baxımdan çox əlverişlidir”. 

Onun sözlərinə görə, manatın devalvasiyasından sonra da bu sahədə qiymətlər artmayıb, sabit qalıb: “Bu da xaricdən gələn qonaqlar üçün sərfəlidir. Həm ərəb ölkələrindən, həm İrandan, həm də Rusiyadan gələnlər üçün əlverişlidir. Regionlarda qiymətlərin münasib olması üçün yeni hotellərin və iaşə obyektlərinin inşasına ehtiyac var. Yəni həm beş, həm dörd, həm də üç ulduzlu hotellərlə yanaşı, bir və iki ulduzlu hostellər tikilməlidir. Bu da qiymət siyasətinə öz təsirini göstərə və rəqabət yarana bilər. Əks təqdirdə hotellər tələbat olduğuna görə qiyməti aşağı salmayacaq. Çünki yay vaxtı boş yer tapmaq olmur"". 
M.Ağakərimov deyib ki, regionlarda bu sahədə kadr məsələsi də zəifdir: “Ona görə də sahibkarlar buna diqqət yetirməlidir. Ofisiantların, barmenlərin yüksək səviyyədə xidmət göstərməsi üçün mütləq mütəmadi treninqlər keçirilməlidir. Çünki müştəri, adətən, ödədiyi pulun müqabilində istədiyi xidməti ala bilməməsindən şikayətlənir. Digər məsələ sanitar gigiyenik normalara diqqət yetirilməsidir. Çünki otaqlarda çarpayı dəstləri və camaşırlar təmiz və standartlara uyğun formada ağ rəngdə olmalıdır. Eyni zamanda, yeməklər keyfiyyətli və münasib qiymətə olmalıdır. Bununla da insanlar səyahət etdiyi yerdə üç gün yox, on gün qalmağa həvəsli olmalıdır. Turist bir yerdə nə qədər çox qalarsa, bir o qədər də çox gəlir gətirər. Lakin qiymətlər baha olarsa, yalnız iki-üç gün qalmaq istəyəcək. Bunları nəzərə almaq lazımdır”. 
Mütəxəssis qeyd edib ki, daxili turizmin inkişafı ölkəyə daha çox pul gətirər: “Qiymət siyasəti düzgün qurulsa və xidmət yüksək səviyyədə olsa, əhali artıq Gürcüstana və digər ölkələrə getməyə ehtiyac görməz. Qiymətlərin də aşağı düşməsi üçün yeni hotellərin inşasına zərurət var. Bu zamana kimi Azərbaycanda, demək olar, hostellər yox idi. Lakin son illərdə, əsasən də Bakıda daha geniş yayılıb. Hostellər ucuz olduğundan turistlərin daha çox marağını çəkir. Çünki turist ən çox gəzməyə vaxt ayırır. Onun üçün gecə yatması üçün yer lazımdır. Adətən, bahalı otellərdə beynəlxalq əhəmiyyətli tədbirlərə gələn biznes adamları qalır. Kütləvi turizmi inkişaf etdirmək üçün hostellərin və üç ulduzlu hotellərin fəaliyyətinə ehtiyac var. Xarici turistlər, əsasən, şimal-qərb (Şamaxı, İsmayıllı, Qəbələ, Oğuz, Şəki, Qax, Zaqatala) və şimal-şərq (Quba-Qusar-Xaçmaz) bölgələrimizə maraq göstərir. Daha sonra isə cənub bölgəsinə, yəni Masallı, Lənkəran, Lerik və Astaraya üz tutulur. Şimal-qərb zonasında yerləşən hotellərin qiyməti şimal-şərq zonasında yerləşən hotellərə nisbətən bahadır. Bunun da səbəbləri var. Belə ki, şimal-qərb zonasında yerləşən hotellərin keyfiyyəti yüksəkdir. Həm də turizm məkanlarını düzgün şəkildə təqdim və təbliğ etməyin də əhəmiyyəti böyükdür. “Turizm haqqında” yeni qanun layihəsində bir çox məsələlər öz əksini tapıb. Turizm reyestrinin olması da vacib addımdır. Çünki lisenziyaların ləğv olunmasından sonra yeni açılan turizm şirkətlərinin siyahısı tutulmalıdır”.
Turizm şirkətlərindən birinin nümayəndəsi Aydın Əhmədov vurğulayıb ki, hotellərin, demək olar, əksəriyyəti yay mövsümünə hazırdır: “Bu il ötən illərə nisbətən daha çox hazırlıq işləri gedir. Çünki ərəblərin və əcnəbilərin Azərbaycana gəlməsi artıb. Ramazan bayramı bitdikdən sonra ərəblərin yenidən ölkəmizə gəlməsi müşahidə ediləcək. Bütün hotellər də məhz bunu gözləyir. Keçən həftə həmin rayonları gəzdim və hotellərdə hazırlıqların yüksək səviyyədə təşkil olunduğunu müşahidə etdim. Problemlər qiymətlərin baha olması ilə əlaqəlidir. Amma xidmət səviyyəsi əvvəlki illərlə müqayisədə xeyli yaxşılaşıb. Keçən il regionlara göndərdiyimiz turistlər Qubadan qismən narazı qalmışdılar. Bu da, adətən, aşağı ulduzlu hotellərdə özünü büruzə verir. Lakin beşulduzlu hotellərdə problemlər müşahidə olunmur. Hotellərimizdə xaricdəki hotellərdəki bonus sistemi praktikası yoxdur”. 

Onun sözlərinə görə, turistlərin ən çox seçdiyi istiqamət Şamaxı, Qax, Qəbələ və Qubadır: “Səhər gedib axşam qayıtmaq 15-20 manat arası, səhər gedib ertəsi gün günorta qayıtmaq 25-35 manat arası təşkil edir. Əgər uzunmüddətli olarsa, hotellərdə bir sutka üçün qiymətlər 30-40 manatdan 280 manata qədər dəyişir. Bütün turlarımızın içərisində qiymətdən asılı olmayaraq, səhər yeməyi təklif olunur. Tur paketlərinin qiymətləri günorta və axşam yeməklərinin olub-olmamasına görə dəyişir. Ümumiyyətlə, xaricdən turist gələndə iki gün Bakıda qaldıqdan sonra regionlarımıza səfər edir. Hələ ki, bizim şirkətlərdən narazılıq etməyiblər. Ancaq cüzi narazılıqların olması qaçılmazdır, bu da nadir hallarda müşahidə oluna bilər. Keçən il yay mövsümündə hotellərə 1800 nəfər  yerləşdirmişik. Bu ildən gözləntilərimiz daha çoxdur. Ən çox Rusiya, ərəb ölkələrindən, İran və Türkiyədən insanlar gəlir”.
Millət vəkili Musa Quliyev açıqlamasında daxili turizmin inkişafı üçün dövlətin kifayət qədər işlər gördüyünü söyləyib: “Turizm haqqında” yeni qanun layihəsində də bu məqsədə xidmət edir. Əsas problem qiymət siyasəti ilə bağlıdır. Yəni qiymət siyasəti hər bir vətəndaşın yay və ya qış aylarında istədiyi zaman özünə uyğun şəkildə turizm obyektlərində istirahət edə bilməsi imkanına uyğun olmalıdır. Ona görə də Prezident İlham Əliyev beşulduzlu hotellərlə yanaşı, iki və üç ulduzlu hotellərin də tikilməsi və bu şəbəkənin də inkişaf etdirilməsi barədə göstəriş verdi. Bu sahədə də işlər görülür. Əvvəlki illərlə müqayisədə Azərbaycanda daxili turizm inkişaf edir və göstəricilər müsbətdir”.

Onun sözlərinə görə, kənd turizminin inkişafına da ciddi fikir verilməlidir: “Hər bir kənddə turizm obyekti tikməyə ehtiyac da yoxdur. Sadəcə, əhaliyə müəyyən treninqlər keçirilməlidir. Ola bilsin, onlara aşağı faizli kreditlər verilərək evlərinin bir hissəsinin turizm obyekti kimi hazırlayaraq turistləri cəlb edə bilərlər. Bu, həm də kənd əhalisinin istehsal etdiyi məhsulların satılmasına da müsbət təsir edə bilər. İnsanlar bununla həm də ucuz qiymətə dincəlmək fürsəti əldə etmiş olarlar. Qəbələnin bəzi kəndlərində artıq bu imkanlar yaradılıb. Digər bölgələrdə də belə imkanlar yaradılarsa, bu, çox yaxşı olar”.
Deputat kadr çatışmazlığının olduğunu da istisna etməyib: “Turizm sahəsində peşəkar mütəxəssislərin azlığı hər zaman nəzərə çarpır. Burada təkcə hotelçilik sahəsi üzrə deyil, bələdçilərin də sayı azdır. Həmçinin marketinq sahəsində də bugünkü İKT bacarığından istifadə edilərək turizm reklamının təşkilinin tərəfdarıyam”.
L.Ə.
www.oxu.az
"
"Dünyanın ən ucuz tətil məkanları “Hoppa” istirahət üçün dünyanın ən ucuz ölkələrinin siyahısını açıqlayıb. Sorğuda turistin günlük hotel, qidalanma, nəqliyyat xərcləri nəzərə alınıb. 
Beləliklə, dünyanın ən ucuz 19 istirahət zonasını təqdim edirik: 
Budapeşt, Macarıstan
Bir günlük tətil xərci: 57 dollar;
Tenerife, İspaniya
Bir günlük tətil xərci: 82 dollar;
Bankok, Tayland
Bir günlük tətil xərci: 86 dollar;
Hanoi, Vyetnam
Bir günlük tətil xərci: 89 dollar;
Corfu, Yunanıstan
Bir günlük tətil xərci: 110 dollar;
Şarm el-Şeikh, Misir
Bir günlük tətil xərci: 111 dollar;
Berlin, Almaniya
Bir günlük tətil xərci: 114 dollar;
Praqa, Çex Respublikası
Bir günlük tətil xərci: 134 dollar;
Antalya, Türkiyə
Bir günlük tətil xərci: 141 dollar;
Rio de Janeiro, Braziliya
Bir günlük tətil xərci: 148 dollar;
Toronto, Kanada
Bir günlük tətil xərci: 158 dollar;
Barselona, İspaniya
Bir günlük tətil xərci: 159 dollar;
L.Ə.
www.oxu.az 
 
 
"
"Bakı bahalı şəhərlərin sırasında  Bakı şəhəri bahalılığına görə dünya reytinqində 182-ci yerdə qərarlaşıb.
Oxu.Az xəbər verir ki, bu barədə ABŞ-ın Nyu-York şəhərində yerləşən “Mercer” beynəlxalq konsaltinq şirkəti dünyanın 5 qitəsi və 209 şəhəri arasında apardığı reytinq araşdırmasında bildirib. 
Hesabata əsasən, 2017-ci ilin bahalılıq indeksi üzrə lideri Anqolanın paytaxtı Luanda şəhəridir.
İlk onluğa həmçinin Honq-Konq, Tokio (Yaponiya), Sürix (İsveçrə), Sinqapur, Seul (C.Koreya), Cenevrə (İsveçrə), Şanxay (Çin), Nyu-York (ABŞ) və Bern (İsveçrə) daxildir.
Moskva reytinq sıralamasında 14-cü, Dubay 20-ci, London 30-cu, Sankt-Peterburq 36-cı, İstanbul 142-ci, Kiyev 163-cü, Almatı 175-ci yerdə qərarlaşıb. Ermənistan paytaxtı siyahıda 195-ci, Tbilisi 204-cü, ən ucuz 3 şəhər isə Skopye (Makedoniya), Bişkek (Qırğızıstan) və Tunis seçilib.
L.Ə.
www.oxu.az 
"
" Booking.com yenidən fəaliyyətə başlaya bilərMart ayının sonlarında Türkiyədə fəaliyyəti dayandırılan booking.com yenidən bu ölkədə fəaliyyətə başlaya bilər.
Oxu.Az fins.az-a istinadən xəbər verir ki, Türkiyə mediasının məlumatına görə, Türkiyənin mədəniyyət və turizm nazirliyinin nümayəndəsi açıqlamasında booking.com-un ölkədə yenidən işə başlaya biləyindən danışıb. Bildirib ki, şirkət  vergi, texniki və digər məsələlərdə qüsurları aradan qaldırmaq şərti ilə fəaliyyətini bərpa edə bilər.
Xatırladaq ki, bir müddət əvvəl Türkiyə Səyahət Agentlikləri Birliyi olan TÜRSAB booking.com-u ədalətsiz rəqabətdə ittiham etmişdi. Buna görə də portalın ölkədə fəaliyyətinin qarşısı alınmışdı. Daha sonra məsələ ilə bağlı məhkəmə işi başladılıb.
L.Ə. 
www.oxu.az 
"
"Bakı yay səfərləri üçün seçilən MDB şəhərlərinin ilk üçlüyündə  TurSat analitik agentliyi 2017-ci il yay səyahətləri üçün seçilən ən populyar MDB ölkələrinin reytinqini tərtib edib. 
Turistlər seçiminə görə, MDB şəhərlərinin ilk üçlüyündə Qazaxıstan, Azərbaycan, Belarusun paytaxtları bu reytinqdə yer alır. 
Qeyd edək ki, iyunun 23-dən 25-nə kimi Bakıda Formula-1-in Azərbaycan Qran-Prisi, 27-dən 30-na kimi “Jara” musiqili festivalı keçiriləcək. Turistlər Bakıya həmçinin Xəzər dənizinin sahilində dincəlməyə gəlirlər. 
TurSat-ın məlumatına görə, yayda Bakıya orta hesabla 5 günlük gəlirlər və yaşayış üçüin gündəlik olaraq 75 dollar xərcləyirlər. 
2017-ci ilin yayında turistlər üçün populyar olan MDB ölkələri:
Astana (Qazaxıstan), Bakı (Azərbaycan), Minsk (Belarus), Yerevan (Ermənistan), Daşkənd (Özbəkistan), Almatı (Qazaxıstan), Kişinyov (Moldova), Bişkek (Qırğızıstan), Kiyev (Ukrayna), Aşqabad (Tacikistan),.  
S.S.
© ТурСат
"
"AZAL bu il dünyanın ən yaxşı 100 aviaşirkəti arasında yer alıb""Azərbaycan Hava Yolları"" (AZAL) aviaşirkəti 2017-ci il üzrə dünyanın ən yaxşı 100 aviaşirkəti arasında 71-ci yeri tutub.
Oxu.Az xəbər verir ki, reytinq siyahısını “Skytrax” konsaltinq şirkəti tərtib edib. Siyahıya əsasən, “Qatar Airways” bu il dünyanın ən yaxşı aviaşirkəti seçilib. “Singapore Airlines” ikinci, Yaponiyanın ANA aviaşirkəti üçüncü olub. Həmçinin, aviaşirkətlərin “Top-5”-liyinə “Emirates” və “Cathay Pacific” düşüb. 
“Turkish Airlines” bu il reytinqdə 12-ci, Rusiyanın “Aeroflotv” aviaşirkəti isə 30-cu sırada qərarlaşıb.
Xatırladaq ki, “Emirates” 2016-cı ildə ən yaxşı aviaşirkət seçilmişdi. 
L.Ə.
www.oxu.az 
"
"Nazir: İşğal altındakı torpaqlarımıza turist axını olması qeyri-mümkündürMədəniyyət və turizm naziri Əbülfəs Qarayev ermənilərin Dağlıq Qarabağda hotellər tikməsinə, işğal olunmuş ərazilərdəki azərbaycanlılara məxsus evlərin təmir olunaraq, hostel kimi istifadəyə verilməsinə münasibət bildirib.
Oxu.Az APA-ya istinadən xəbər verir ki, nazir Əbülfəs Qarayev deyib ki, Ümumdünya Turizm Təşkilatı bununla bağlı açıqlama verib, bu halı pisləyib: “Təşkilatın xüsusi qərarı var ki, işğal altında olan təhlükəli ərazilərdə turizm təbliğatı və təşkili məqsədəuyğun deyil. Bu, beynəlxalq təşkilatın qərarıdır və bütün dünya ölkələrinə göndərilir. Qərara əməl edənlər var. Qonşularımız isə bu qərara məhəl qoymur, öz işlərindədir”.
Ə. Qarayev əlavə edib ki, qəbul olunan qərarlara dəfələrlə hörmətsizlik etmək onların siyasətidir, buna təəccüblənmək lazım deyil: “İnanmıram ki, işğal altındakı torpaqlarımıza turist axını olsun. Bu, qeyri-mümkündür. Yəqin ki, diaspor təşkilatlarının və kimlərinsə imkanları hesabına bəziləri oralara gedə bilər. Bildiyiniz kimi, həmin ərazilərə səfər edənlər də Azərbaycana gəlmək imkanından məhrum olurlar. Ona görə də beynəlxalq qurumlar və qanunlar Azərbaycanın mövqeyini dəstəkləməkdədir”.
A.M.
www.oxu.az
"
"ASAN Viza üçün ən çox müraciət edən ölkələr – SİYAHI“ASAN Viza” sistemi vasitəsilə bu günə qədər Azərbaycana səfər edən 93 min xarici vətəndaşa viza verilib.
Oxu.Az xəbər verir ki, bu barədə xeberler.az-a Azərbaycan Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinin İnformasiya təminatı şöbəsindən məlumat verilib.
Qeyd edilib ki, viza verilən ölkələr siyahısında ilk beşlikdə isə İran, Böyük Britaniya, Almaniya, Pakistan və ABŞ-dır.
ASAN Viza ilə hazırda 93 ölkənin vətəndaşı viza ala bilir.
Xatırladaq ki, əcnəbilər və vətəndaşlığı olmayan şəxslər elektron vizanı ASAN Viza sistemi vasitəsilə 3 addımla (müraciət et, ödəniş et və e-vizanı yüklə) və 3 iş günü ərzində əldə edə bilər. Elektron viza ölkədə qalma müddəti 30 günədək müəyyən edilən birgirişli sənəddir. Elektron vizalar yalnız siyahısı Azərbaycan Respublikasının Xarici İşlər Nazirliyi tərəfindən təsdiqlənən ölkənin vətəndaşlarına və həmin ölkələrdə daimi yaşayan vətəndaşlığı olmayan şəxslərə rəsmiləşdirilir.
Həmçinin ASAN Viza sistemi xarici vətəndaşlara qrup şəklində viza müraciətini təklif edir. Qrup müraciətləri minimum 2, maksimum isə 10 nəfər üçün nəzərdə tutulub. Qrup üzvləri üçün olunan müraciətdə bir elektron poçt ünvanı istifadə və bir ödəniş əməliyyatını etməklə bir neçə müraciət ərizəsi yaradıla bilər.
A.M.
www.oxu.az
"
"Bölgələrdəki istirahət mərkəzlərində qiymətlər bahalaşıb“Qafqazinfo” bölgələrdəki hotel və istirahət mərkəzlərinin 2017-2018-ci illər üzrə qiymətlərini araşdırıb.
Oxu.Az sayta istinadən xəbər verir ki, kənd evlərində qiymətlər ucuz olsa da, hotellərin təklif etdiyi rəqəmlər xeyli yüksəlib. 
Xızıda yerləşən Altıağac  “Cənnət Bağı”  istirahət mərkəzində ötən il 2 nəfər üçün səhər yeməyi daxil  birotaqlı nömrələr 55-80 AZN, ikiotaqlı nömrələr isə 100 AZN təşkil edirdisə, hazırda ən aşağı qiymət 80 manatdan başlayır. Lüks otaqların qiyməti isə 170-240 AZN arasında dəyişir.
Analoji hal Qubada yerləşən “Bərpa SPA Mərkəzi”ndə də müşahidə olunur. 2 nəfərlik birotaqlı nömrələrin qiyməti 60 yox, 80 AZN-dən başlayır.
Qaxda fəaliyyət göstərən “El Resort” otelində 2 nəfərlik birotaqlı nömrənin qiyməti 158 manata təklif edilir. Ötən illərdə isə bu qiymət 90-110 manat arasında dəyişirdi.
Nabranda “Ober-lux” istirahət və əyləncə mərkəzində əvvəl 3 dəfə yemək daxil bir gecəlik xidmətdən 55 AZN-ə yararlanmaq olurdusa, hazırda həmin məbləğə yalnız səhər yeməyi daxildir.
Müxtəlif bölgələrdə bir gecəlik qiymətlər isə aşağıdakı kimi dəyişir:
Naftalan sanatoriyası: 30 manat
Şəki Cənnət bağı: 50 manat
Quba istirahət mərkəzi: 20-40 manat
İsmayıllı rayonunun müxtəlif kəndlərində 5-10 nəfərlik evlər kirayə verilir. Burada da qiymət 60-100 manat arası dəyişir. Lahıc qəsəbəsində isə ailələrin qala biləcəyi evlər 30-40 manat təşkil edir.
Altıağacda günlük evlər adambaşına 5 manatdır. 
L.Ə.
www.oxu.az 
"
"Turizmin ÜDM-də payı artıb Cari ilin yanvar-may aylarında ölkədə ümumi daxili məhsulun 2,7 faizi turistlərin yerləşdirilməsi və ictimai iaşə sahəsində formalaşıb. 
Oxu.Az Dövlət Statistika Komitəsinə istinadən xəbər verir ki, turistlərin yerləşdirilməsi və ictimai iaşə sahəsində 694,8 milyon manat dəyər yaranıb. Bu da 2016-cı ilin müvafiq dövrü ilə müqayisədə 2 faiz artım deməkdir.
Nəzərə çatdıraq ki, cari ilin 4 ayında bu sektorun ÜDM-də payı 583,2 milyon manat təşkil edib. Aprel ayı ilə müqayisədə mayda 1 faiz artım  olub. 
L.Ə.
www.oxu.az 
"
"AZAL Azərbaycan və Tailandın paytaxtları arasında birbaşa aviareys açır“Azərbaycan Hava Yolları” (AZAL) oktyabrın 29-dan etibarən Bakıdan Tailandın paytaxtı Banqkok şəhərinə (Suvarnabhumi Beynəlxalq Hava Limanı) müntəzəm sərnişin reyslərinin həyata keçirilməsinə başlayacaq. Qeyd edək ki, bu, Azərbaycanın paytaxtından Cənub-Şərqi Asiyaya ilk birbaşa müntəzəm sərnişin aviareysidir.
Bakıdan Banqkoka aviareyslər çərşənbə axşamı və bazar günləri ekonom və “VIP-klub” sinif salonlu rahat “Boeing-767” laynerləri ilə yerinə yetiriləcək. Banqkokdan Bakıya aviareyslər isə bazar ertəsi və çərşənbə günləri həyata keçiriləcək.
Banqkoka yeni reyslər “Azərbaycan Hava Yolları”nın digər reysləri ilə rahat calanacaq ki, bu da Britaniyanın nüfuzlu “Skytrax” agentliyinin qiymətləndirməsinə görə postsovet məkanında ən yaxşı hava limanı elan edilən Heydər Əliyev Beynəlxalq Hava Limanı vasitəsilə Avropa və MDB ölkələrindən transfer daşınmaları planlaşdırmağa imkanı verəcək.
Aviabiletin qiymətinə baqajın (23 kq-a kimi) pulsuz daşınması, soyuq və isti yeməklərin tam çeşidi daxildir.
Banqkok regionunun əsas turizm mərkəzlərindən biridir. Hər il bu şəhəri dünyanın bir çox ölkələrindən, xüsusilə Qərbi Avropa və MDB ölkələrindən milyonlarla turist ziyarət edir. Banqkok ən tələbkar zövqləri belə təmin etməyə qadirdir: həm sirli Şərq mədəniyyəti ilə maraqlananları, həm də əyləncə həvəskarlarını. Şəhərdə müxtəlif səviyyəli çoxlu sayda hotellər fəaliyyət göstərir, buna görə də burada əhalinin bütün təbəqələrindən olan turistlər istirahət edə bilər.
Aviabiletləri şirkətin www.azal.az saytında bronlaşdırmaq, AZAL-ın kassalarından və rəsmi agentliklərindən əldə etmək mümkündür.
Sözügedən reyslərdə sərnişinlər AZAL Miles bonus proqramından istifadə edə bilərlər. AZAL Miles bonus proqramı haqqında ətraflı məlumat aviaşirkətin rəsmi internet saytında verilmişdir: www.miles.azal.az Proqram iştirakçısı olmayan şəxslər onlayn qeydiyyatdan  keçə bilər. Balların avtomatik hesablanması üçün aviabiletin alınması prosesində müvafiq xanada AZAL Miles iştirakçısının unikal nömrəsini daxil etmək kifayətdir.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598-88-80;
Azərbaycandan zənglər üçün qısa nömrə: *8880
E-mail: callcenter@azal.az  
AZAL Miles bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
 
E-mail: callcenter@azal.az 
"
"Bakının elit çimərliklərində qiymətlər - SİYAHIHəftəsonu istirahət məkanları sırasında aquaparklar aktuallaşıb. Onların üstünlüyü odur ki, insanlar həmin məkanlarda bir günlük istirahət etmək imkanı qazanırlar.
Oxu.Az Baku.ws-yə istinadən Bakının müxtəlif məkanlarında xidmət göstərən aquaparkların qiymətlərini təqdim edir:
“AF Hotel Aqua Park” - 15 manat
Novxanıda fəaliyyət göstərən “AF Hotel Aqua Park” kompleksində həftəsonu bir nəfər üçün giriş 15 manatdır. 
“Bilgəh Aqua Park” - 50 manat
Bilgəh qəsəbəsində fəaliyyət göstərən “Jumeirah Bilgah Beach Hotel”dəki aquaparkda həftəsonu 1 nəfər üçün giriş 50 manatdır. Dənizə giriş isə 30 manatdır. 6 yaşa qədər uşaqlar üçün aquaparkdan istifadə pulsuzdur. 
 “Aqua Park Shikov” - iki nəfər üçün 23 manat
Bu istirahət mərkəzinə həftəsonu iki nəfər üçün giriş 23 manatdır. Avtomobil üçün dayanacaq da qiymətə daxildir. 23 manata hovuzdan və çimərlik aksesuarlarından istifadə etmək olar. 
“Pullman Aqua Park” - 40 manat
“Pullman Aqua Park”dakı istirahət kompleksində həftəsonu bir nəfər giriş üçün 40 manatdır. Qiymətə çimərlik aksesuarlarından istifadə də daxildir. 
“Dalga Beach Aquapark Resort” - 50 manat
Bu kompleksdə xarici vətandaşlar üçün həftəsonu giriş 70 manatdır. Yerli vətəndaşlar üçün isə 50 manatdır. Həftə içi qiymətlər  aşağı düşərək yerli vətəndaşlar üçün 35 manat,  xarici vətandaşlar üçün 50 manat təşkil edir. 
“Sea Breeze Hotel” - 20 manat
“Sea Breeze Hotel” - Nardaranda yerləşir. Bir nəfər üçün giriş 20 manat təşkil edir. 10 yaşına qədər uşaqlar pulsuzdur. 
 “Amburan Beach” - 25 manat
Bu kompleksə həftəsonu giriş 25 manat, həftəiçi isə 20 manatdır. Qiymətə çimərlik aksesuarlarından istifadə də daxildir.
Qeyd edək ki, Bakı Şəhər İcra Hakimiyyətinin (BŞİH) sərəncamı ilə iyunun 15-dən çimərlik mövsümü açıq elan edilib.
 L.Ə.
www.oxu.az 
"
"Rusiyaya səfər edən azərbaycanlıların sayı azalıbTurStat agentliyi 2017-ci ilin ilk rübündə Rusiyaya daxil olan turistlərin statistikasını araşdırıb.
Oxu.Az-ın məlumatına görə, cari ilin ilk üç ayında Azərbaycandan Rusiyaya 181 min turist səfər edib ki, bu da 2016-cı ilin analoji dövrü ilə müqayisədə 16% azdır.
Ümumilikdə, 2016-cı ilin ilk üç ayı ilə müqayisədə 2017-ci ilin birinci rübündə Rusiyaya turist axını 2,5% azalıb. 
Bu müddət ərzində Rusiyaya ən çox turist Ukraynadan gəlib - 1578000. Siyahıda ikinci Qazaxıstan (657000), üçüncü Finlandiya (234000), dördüncü Çin (183000), beşinci Azərbaycan (181000), altıncı yerdə isə Ermənistan (131000) qərarlaşıb. 
S.B.
www.oxu.az
"
"Bakı və Doha arasında iki aviareys ləğv edilibDoha (Qətər) və Krasnoyarskdan (Rusiya) Bakıya, eyni zamanda əks istiqamətdə uçmalı olan təyyarə reysləri ləğv olunub.
Bu barədə Oxu.Az-a Heydər Əliyev Beynəlxalq Hava Limanından deyiblər.
QR 247 Doha-Bakı reysi Azərbaycanın paytaxtında saat 01:25-də (Bakı vaxtı ilə) gəlməli idi. Bundan əlavə, bu aviaşirkətin iyunun 15 saat 03:30-a planlaşdırılmış əks istiqamətdə olan reysi də ləğv edilib.
Reyslərin ləğv edilməsi səbəbləri barədə məlumat verilmir.
S.B.
www.oxu.az
"
"“Baku City Tour” avtobuslarının fəaliyyəti dayandırılır Mədəniyyət və Turizm Nazirliyi yanında Bakı Turizm İnformasiya Mərkəzi paytaxt sakinlərinə və qonaqlarına müraciət edib.
Oxu.Az seyyah.az-a istinadən xəbər verir ki, müraciətdə iyunun 12-dən iyulun 5-dək “Formula-1” yarışlarının keçirilməsi dövründə əsas şəhər istiqaməti olan magistral yolların bağlanması nəzərə alınaraq “Baku City Tour” turistik avtobusların fəaliyyətinin müvəqqəti dayandırıldığı bildirilir.
Eyni zamanda, qeyd edilir ki, “Sprinter” turistik mikroavtobuslarla Bakı şəhər sakinləri, turist və qonaqları üçün “Qobustan Dövlət Tarixi-Bədii Qoruğu”, “Atəşgah Məbədi” Dövlət Tarix-Memarlıq Qoruğu, “Yanardağ”, “Qala Tarix Etnoqrafiya Qoruğu”na ekskursiyalar təşkil olunacaq.
L.Ə.
www.oxu.az 
"
"Çimərlik mövsümünün başlama tarixi məlum oldu Bakı Şəhər İcra Hakimiyyətinin (BŞİH) sərəncamı ilə sabahdan çimərlik mövsümü açıq elan ediləcək.
Oxu.Az xəbər verir ki, bu barədə BŞİH-dən məlumat verilib.
Məlum olub ki, çimərliklərin açıq elan olunması ilə bağlı ərazilərin təmizlənməsi və s. məsələlərdə hər bir rayon icra hakimiyyəti özü məsuliyyət daşıyır.
Respublika Gigiyena və Epidemiologiya Mərkəzinin Ekologiya və Təbii Sərvətlər Nazirliyinin Xəzər Monitorinq İdarəsi ilə birgə may ayının 16-dan etibarən keçirdiyi monitorinqinin nəticələrinə görə, Abşeron yarımadasında Səbail rayonunun Şıx çimərliyi və Qaradağ rayonunun Sahil çimərliyi çimmək üçün yararsız hesab olunub. Buna görə həmin ərazilərdə vətəndaşların çimməsi məqsədəuyğun sayılmır. Adı qeyd olunan iki çimərliklə əlaqədar olaraq 2010-cu ildə qəbul olunan 83 saylı qərar qüvvədə saxlanılır.
L.Ə.
www.oxu.az 
"
"Motosikletlə dünya səyahətinə çıxan turistlər Azərbaycanda – VİDEOMotosikletlə dünya səyahətinə çıxan hollandiyalı turistlər dörd gündür ki Azərbaycandadırlar.
Oxu.Az-ın Xəzər TV-yə istinadən məlumatına görə, ixtisasca memar olan Ido De Conq səyahətə həyat yoldaşı ilə birlikdə dörd həftə əvvəl Hollandiyadan başlayıb.
Cütlük Azərbaycanda qısa müddət ərzində ölkənin relyefi və milli yeməkləri barədə xeyli məlumat toplayıblar. Onların daha çox diqqətini çəkən əhalinin öz milli irsinə bağlığı və qonaqlarla səmimi davranmalarıdır. 
Turistlər bildiriblər ki, digər ölkələrdən fərqli olaraq burada yol boyu kəndlilərdən aldıqları ərzaq müqabilində pul xərcləməyiblər. İndiyə kimi 13 ölkədən keçən cütlük gün ərzində 350-400 kilometr yol qət edir.
Hollandiyalı turistlər səyahəti avqust ayında Yaponiyada başa vurmağı planlaşdırırlar.

S.B.
www.oxu.az
"
"Səyahətinizi asanlaşdıracaq proqramların TOP-onluğu Səyahət zamanı sizə kömək olacaq proqramların siyahısı açıqlanıb.
Oxu.Az bu barədə Fins.az-a istinadən xəbər verir. 
Wifi Map
Dünyanın hər yerində simsiz internet nöqtələrini şirəsi ilə birlikdə toplayan proqram, səyahətiniz əsnasında internetə ehtiyacınız olan zaman böyük dəstəkçiniz olacaq.
Citymapper
Xəritə üzərində bir nöqtədən, digər nöqtəyə, hansı ictimai nəqliyyatdan istifadə edərək, nə qədər vaxta gedə biləcəyinizi göstərən möhtəşəm proqram. 
XE Currency
Bütün pul vahidlərini internet olmadan konvertasiya edə biləcəyiniz proqram. Online olduğunuz anda hal-hazırkı məzənnələr yenilənib, təqdim olunur.
PackPoint Travel Packing
Haradan, haraya, xizək tətili və ya dəniz tətilinə getməyinizdən asılı olaraq, çamadanınızda hansı əşyaları götürməyiniz lazım olduğunu göstərən proqram, tətil zamanı “kaş ki, unutmasaydım” kimi təəssüf hisslərindən qoruyur.
Waze
Çox faydalı naviqasiya proqramı. Sürücülərin yol məlumatlarını GPS vasitəsi ilə öyrənərək, sizə ən optimal yolu göstərən proqram.
Foursquare
Kafe, restoran, bar və s. axtarışı zamanı ən yaxın yerləri tapıb, sizdən öncə kimlərin hansı şərh və qiymət verdiyini göstərir.
Tripit
Təyyarə bileti, hotel bronu və səyahətinizlə əlaqəli bütün sənədləri Tripit ilə bir nöqtədə cəmləyin. Bundan başqa, onlayn məlumatlandırma sistemi ilə, gecikmə, uçuşun ləğvi və qapı dəyişikliyi kimi məlumatlardan xəbərdar edir. 
Triposo
Getdiyin şəhərdə ""haraları gəzməli, haraları görməli, necə vaxt keçirməli"" suallarına cavab verən bələdçi proqramı. İnternetsiz işlədiyi üçün ehtiyac zamanı xəritəsindən də faydalanmaq mümkündür.
Flush Toilet Finder
Proqram şəhərdə ehtiyacınızı qarşılamaq üçün ictimai ayaqyoluları göstərir. “Google Map” üzərindən ən yaxın ayaqyolunu istiqamətləndirərək, sizin ora getməyinizi təmin edir.
Google Translate
90 dildə tərcümə edən Google-nın onlayn tərcümə xidmətidir. Artıq kamera görüntüsünü də tərcümə edə bilən proqram, səyahət zamanı, bəlkə də, ən yaxşı köməkçiniz olacaq. 
U.A.
www.oxu.az
"
"Nazir: Azıx mağarası ətrafında məntiqə sığmayan proseslər gedir“Azıx mağarası ətrafında heç bir məntiqə sığmayan proseslər gedir”.
Oxu.Az APA-ya istinadən xəbər verir ki, bunu Mədəniyyət və Turizm naziri Əbülfəs Qarayev Qobustan Milli Tarix Qoruğunun yaradılmasının 50 illik yubileyində deyib.
Nazir bildirib ki, Azərbaycan alimləri yenidən həmin məkanı tədqiq etməyə imkan tapacaqlar: “Azərbaycanda dövlət tərəfindən təsis olunan çoxlu qoruq var. Bura həm təbii, həm də tarixi-mədəni qoruqlar aiddir. Bölgələrə səfər edəndə orada hansısa arxeoloji qazıntıların aparılmasının şahidi oluram. Həmin tədqiqatları aparan arxeoloqların fəaliyyətini yüksək qiymətləndirirəm. 
Abşerondan tutmuş, Naxçıvanın Gəmiqayasına qədər hara səfər edilərsə, orada bizim abidələrimiz var. Bu tarixi abidələr sözün əsl mənasında Azərbaycanın nə qədər böyük tarixə malik olduğunu sübut edir. Əfsus ki, bu gün işğal səbəbindən Azıx mağarası əlçatan deyil. Çünki orada bizim xoşumuza gəlməyən və heç bir məntiqə sığmayan proseslər gedir”.
Nazir təəssüf hissi ilə qeyd edib ki, bəzən qoruqlarda xoşa gəlməyən faktlar aşkarlanır: “Qoruqlarda bəzən məsuliyyətsiz hərəkətlərə rast gəlinir. Ona görə də nazirliyin xüsusi istiqaməti kimi qoruqlarda tamamilə yeni idarəetmə sistemi formalaşmalıdır.
Qoruqlar öz qapılarını xalqın, gənclərin üzünə açmalıdır. Oraya gələn insanlara Azərbaycanı ətraflı tanıtmalıdır”.
U.A.
www.oxu.az
"
"Nazir: “Formula-1”  yarışları ilə bağlı tədbirlər planı hazırlanır“Bakıda keçiriləcək “Formula-1” Azərbaycan Qran-Prisi yarışları ilə bağlı tədbirlər planı hazırlanır”.
Oxu.Az xəbər verir ki, bunu jurnalistlərə açıqlamasında mədəniyyət və turizm naziri Əbülfəs Qarayev deyib.
Onun sözlərinə görə, yarış keçirilən günlərdə nazirlik tərəfindən mədəni tədbirlər təşkil ediləcək: “Bizim müəssisələr daim çalışacaq, lakin düşünürəm ki, maraq kəsb edən tədbirlər “Formula-1”-in öz proqramında yer alıb”.
Nazir qeyd edib ki, həmin vaxt Dənizkənarı Milli Parkda təşkil olunacaq konsert proqramına gələcək xarici sənətçilərə insanların marağı daha çox olacaq. Bu da öz növbəsində ölkəyə gələcək turist sayının artımına öz təsirini göstərmiş olacaq.
L.Ə.
www.oxu.az 
"
"Turistlər ölkəmizdə bank vasitəsilə nə qədər ödəmə edib?“Azərbaycana gələn turistlərin sayı ildən-ilə artır”.
Oxu.Az-ın məlumatına görə, Mədəniyyət və Turizm naziri Əbülfəs Qarayev bildirib ki, əgər ötən ilin 5 ayı ərzində ölkəmizə 768 min turist gəlmişdisə, bu il 956 min əcnəbi gəlib. 
Bu da ötən ilə nisbətən 188 min və ya 24,5% artım deməkdir.
Qeyd olunub ki, əgər ötən ilin ilk üç ayında turistlər Azərbaycanda 40 milyon 629 min manat bank vasitəsilə ödəmələr etmişdilərsə, bu ilin eyni dövründə  məbləğ 91 milyon 134 min manat olub.
U.A.
www.oxu.az
"
"Ölkədə 158 çimərlik fəaliyyət göstərir“Xəzər dənizinin 60-70 faizi çimərlik turizmi üçün yararlıdır. Amma bunlardan müvafiq məqsədlərlə istifadə edilmir”.
Oxu.Az AZERTAC-a istinadən xəbər verir ki, bu sözləri Turizm Şurasının dördüncü iclasında Mədəniyyət və Turizm Nazirliyinin şöbə müdiri Mahir Qəhrəmanov deyib.
O bildirib ki, rayon icra hakimiyyətlərindən daxil olan siyahılara əsasən ölkəmizdə 158 çimərlik fəaliyyət göstərir: 
“Yeni çimərliklərin yaradılması məqsədilə Bakı şəhəri üzrə 9, Xaçmaz şəhəri üzrə 1 yer müəyyənləşdirilərək peyk görüntüləri təqdim edilib. Bakı şəhəri Şüvalan qəsəbəsi və Sumqayıt şəhərinin müvafiq sahilboyu ərazilərində ümumilikdə iki çimərliyin yaradılması üçün bizə müraciət olunub. Bu istiqamətdə yaxın vaxtlarda işçi qrupu tərəfindən müvafiq addımlar atılacaq”.
L.Ə.
www.oxu.az 
"
"Avropa İttifaqı: ""Azərbaycan vizasız rejim üçün müraciət etməyib""Avropa İttifaqına daxil olan ölklərlə vizasız gediş-gəlişi təmin etmək üçün Azərbaycan quruma rəsmi müraciət etməyib.
Oxu.Az Fins.az-a istinadən xəbər verir ki, bunu jurnalistlərə açıqlamasında Avropa İttifaqının Azərbaycandakı nümayəndəliyinin birinci müşaviri Denis Daniilidis  deyib. 
O bildirib ki, müəyyən görüşlərdə bu məsələ səsləndirilsə də, vizasız rejimin tətbiqi ilə bağlı rəsmi sənəd olmadığından Aİ bu məsələni araşdırmayıb: ""Vizanın ləğv olunması mərhələli şəkildə həyata keçirilən məsələdir. İlk addım ölkənin rəsmi müraciət etməsidir. Bundan sonra İttifaqa daxil olan ölkələrin hamısının razılığı alınmalıdır. 28 ölkə buna ""hə"" deyəndən sonra ""Yol xəritəsi"" hazırlanmalıdır. Ekspertlər texniki məsələləri araşdırmağa başlayırlar, müəyyən tövsiyələr verirlər. Həmin məsələlər tam həll edildikdən sonra məsələnin siyasi tərəfləri müzakirə edilir. Əgər problem görülməsə, vizasız rejimə icazə verilir"".
D.Daniilidis hələ ki Azərbaycanla bağlı bu sahədə müəyyən razılıqların olduğunu, ancaq rəsmi heç bir danışıq aparılmadığını bildirib. Çünki prosesə start verilməsi üçün ilk növbədə Azərbaycan hökuməti rəsmi müraciət etməlidir.     
Xatırladaq ki, Ukrayna və Gürcüstan artıq Avropa İttifaqı ilə vizasız rejim tətbiq etməyə başlayıb. Bu ölkələrin vətəndaşları Avropaya vizasız gedib-gələ bilirlər. 
L.Ə.
www.oxu.az 
"
"Yol polisindən turistə qarşı nümunəvi addım – VİDEOSosial şəbəkələrdə yayılan azərbaycanlı yol polisinin görüntüləri istifadəçilər tərəfindən maraqla qarşılanıb. 
Oxu.Az  baku.ws-yə istinadən xəbər verir ki, sərhədə yaxın rayonlarımızdan birində çəkilən görüntülərdə motosikletli sürücüyə yaxınlaşan polis əməkdaşı ondan haradan gəldiyini soruşur. Turistin Gəncəyə qonaq gəldiyini öyrənən polis ona nə kimi kömək edə biləcəyini soruşur.
Özünə qarşı göstərilən xoş münasibətdən razı qalan turist polisə təşəkkür edib və ondan sərhədə qədər olan məsafənin nə qədər olduğunu  soruşub.
Sərhədə 65 km qaldığını öyrənəndən sonra isə yoluna davam edib. 
Həmin görüntüləri təqdim edirik : 


İ.N.
www.oxu.az

"
"Azərbaycanda və xaricdə müalicəvi turlar neçəyədir? – VİDEOAzərbaycanda ildən-ilə tibbi turizmə maraq artır. İnsanlar həm istirahət etmək,  həm də müalicə almaq üçün xarici ölkələrə üz tuturlar.
Bəs, görəsən, xaricdə və ya ölkəmizdə tibbi turizm paketlərinin hazırkı qiymətləri nə qədərdir?
Turizm üzrə mütəxəssis Ceyhun Kazımzadə deyir ki, Rusiyanın Yesentuki şəhərinə 2 həftəlik turun qiyməti 950 manatdan, Çexiyanın Karlovı Varı şəhərinə 1850 manatdan, Sloveniyanın Roqaşka Slatina şəhərinə 1800 manatadn, Macarıstanın Heviz şəhərinə isə belə turların qiyməti 1590 manatdan başlayır.
Azərbaycanda da tibbi turizm  inkişaf etməkdədir. Turizm eksperti Ramiz Qafarov deyir ki, Masallı və Şabrandakı termal sular, Naftalan nefti, Naxçıvandakı duz dağı dünyadakı ən ideal müalicə və istirahət yerlərindən sayılır.
Mövzu ilə əlaqədar ətraflı videosüjeti təqdim edirik : 


İ.N.
www.oxu.az

"
"Əbülfəs Qarayevdən turizm xidməti göstərənlərə – XƏBƏRDARLIQDövlət Turizm Reyestri turizm xidməti göstərən hər kəs üçün açıq olacaq.
Oxu.Az xəbər verir ki, Trend-in məlumatına görə, bunu mədəniyyət və turizm naziri Əbülfəs Qarayev deyib.
Nazirin sözlərinə görə, turizm xidməti göstərən hər kəs bu sistemə daxil olaraq, özü haqqında məlumatları yerləşdirəcək. 
Mədəniyyət və Turizm Nazirliyi isə müvafiq ictimai qurumlarla birlikdə sistemə informasiyalarını daxil edən şirkət, hotel, yaxud insanların məlumatlarını yoxlayacaq: “Əgər orada nə ünvan, nə də ad varsa, məlumatlarını qeyd edənlə bağlı naməlum vəziyyət yaranırsa, onda biz onları reyestrin əsas siyahısına daxil etməyəcəyik. Biz bütün beynəlxalq tədbirlərə, təhsilin artırılması, xidmətin yüksəldilməsi proqramlarına, təşkilati məsələlərə reyestrə daxil olacaq şirkətləri cəlb edəcəyik. Ona görə də şirkətlər öz işlərinin peşəkarlığını heç vaxt itirməməlidirlər. Bu, mütləq şərtdir. Çünki biz dövlət olaraq, biznes mühiti haqqında, eyni zamanda, turistlər haqqında da düşünməliyik”.
Ə.Qarayev qeyd edib ki, Dövlət Turizm Reyestrində hotellərin ulduz dərəcələri barədə də məlumatlar yerləşdiriləcək: “Biz yoxlama apardıqdan sonra müəyyən edəcəyik ki, o, 3, 4,5 ulduzludur, yaxud ulduzsuzdur. Müəssisə ulduzsuz da olsa, xidmətlərini göstərə bilər. Əgər onun yatmağa yeri varsa, normal qida verirsə, ulduz dərəcəsinə çatmasa belə, işləyə bilər. Amma hamı bilməlidir ki, onun ulduz dərəcəsi yoxdur"".
Ə.Qarayev onu da əlavə edib ki, ölkədə sertifikatsız bələdçi olmamalıdır: “Buna görə də turizm şirkətlərinə tövsiyə edirəm ki, birgə işlədikləri bütün bələdçiləri qeydiyyata alsınlar. O adamlar sertifikatlı olmalıdırlar”.
E.Ə.
www.oxu.az
"
"Heydər Əliyev Beynəlxalq Hava Limanı sərnişin dövriyyəsini artırıb2017-ci ilin yanvar-may ayları ərzində Heydər Əliyev Beynəlxalq Hava Limanı 1 milyon 37 min sərnişinə xidmət göstərib. Bu da ötən ilin analoji göstəricisindən 34 faiz çoxdur. Təkcə may ayında 315 min sərnişinə xidmət göstərilib.
Həmçinin Azərbaycanda “Bakı-2017 - IV İslam Həmrəyliyi Oyunları”nın keçirilməsi də ötən ay sərnişin dövriyyəsini xeyli artırıb. Azərbaycan mülki aviasiyasının bütün qurumları “İslam Oyunları” dövründə ölkəyə gələn qonaqlara və idmançılara yüksək səviyyədə xidmət göstərilməsini təmin edib. 
Hesabat dövründə “Azərbaycan Hava Yolları” (AZAL) milli aviadaşıyıcısının payına 767 min sərnişin düşüb, bunun da 204 min nəfəri daxili reyslərlə daşınıb. 
Sərnişinlərin 85 faizi beynəlxalq reyslərin payına düşüb. Hava limanında beynəlxalq daşımaların 48,3 faizi ""Azərbaycan Hava Yolları""nın, 51,7 faizi xarici aviadaşıyıcıların payına düşür. 
Hazırda Heydər Əliyev Beynəlxalq Hava Limanı 28 aviaşirkətə xidmət göstərir ki, onların 5-i loukosterdir. Cari ilin payızından Azərbaycanın aşağı büdcəli aviaşirkəti “Buta Airways”in uçuşları gözlənilir.
Heydər Əliyev Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti ""Skytrax"" tərəfindən Heydər Əliyev Beynəlxalq Hava Limanı 4 ulduza layiq görülüb.
Cari ilin mart ayında Bakı hava limanı Rusiya və MDB ölkələrinin bütün hava limanları arasında göstərilən xidmət səviyyəsinə görə ən yaxşılar siyahısına başçılıq edərək Skytrax World Airport Awards mükafatı ilə təltif edilib.
L.Ə.
www.oxu.az
"
"Turagentlərə ödənişlər nağdsız qaydada aparılacaqTurizm agentliklərinə ödəmələrin yalnız nağdsız formada aparılması təklif edilir.
Oxu.Az AzVision.az-a istinadən xəbər verir ki, bununla bağlı “Turizm haqqında” qanuna dəyişiklik təklif olunub.
Dəyişikliyə əsasən, qanunun 9-cu (Turizm məhsulu satışının təşkili qaydaları) maddəsinə bu hissə əlavə edilir: Turagentlərə ödəmələr yalnız nağdsız qaydada həyata keçirilir.
Hazırkı qanunvericiliyə görə, turist göndərən turoperatorla və ya turagentlə turist qəbul edən turoperator və ya tura daxil olan konkret xidmətləri təklif edən şəxslər arasında qarşılıqlı ödəmələr turizm vauçeri əsasında həyata keçirilir.
Dəyişiklik Milli Məclisin iyunun 13-də keçiriləcək iclasında müzakirə ediləcək.
L.Ə.
www.oxu.az 
"
"Azərbaycana gələn turistlərin sayı açıqlandı“Ötən ilin may ayında Azərbaycana 174 min turist gəlib”.
Oxu.Az xəbər verir ki, bunu Gəlmə turizm sahəsində ixtisaslaşmış tur operator və turizm şirkətləri ilə Milli Turizm Bürosunun görüşündə mədəniyyət və turizm naziri Əbülfəs Qarayev deyib.
O bildirib ki, bu ilin may ayında gələn turistlərin sayı 211 min nəfər təşkil edib.
Nazir deyib ki, ümumi 5 ay ərzində keçən il 768, bu il 956 min turist gəlib: “Bu, 200 mindən çox turist artımı deməkdir. Viza rejiminin sadələşdirilməsi bu artıma xüsusi təsir göstərib”.
Turistlərin gəlişində təxminən 30 faiz artım müşahidə edilib.
 
E.Ə.
www.oxu.az
"
"Əbülfəs Qarayev ölkədə turizm xidmətlərinin qiymətindən danışdı“Azərbaycanın turizm sənayesi mövsüm açılışına tam hazırdır. Azərbaycanda iyun ayının 15-dən sentyabrın 15-dək yay mövsümü nəzərdə tutulub”. 
Oxu.Az xəbər verir ki, bunu mədəniyyət və turizm naziri Əbülfəz Qarayev bildirib: “Ötən ilə nisbətən Azərbaycanda istirahət edən insanların sayı artıb. Bu yay da Azərbaycana Birləşmiş Ərəb Əmirliklərindən daha çox turistlərin gəlişi gözlənilir”.
Əbülfəs Qarayev deyib ki, ""Formula-1"" yarışlarının keçiriləcəyi günlər üçün Azərbaycanda böyük mehmanxana şəbəkələrinin 95 faizi dolub. 
Ölkədə turizm xidmətlərinin baha olmadığını vurğulayan nazir xüsusilə regionlardakı qiymətlərə diqqəti çəkib: “Elə rayonlar, elə məkanlar var, 10-30 manata adamları yerləşdirirlər. Yaxud elə istirahət yerləri var ki, beş-altı nəfərdən ibarət ailəni 100 manata yerləşdirir. Deməli, adambaşına təxminən 15 manat düşür. Hesab edirəm, bu gün Azərbaycanda mövcud olan qiymət siyasəti kifayət qədər qəbul olunandır. Mən düşünmürəm ki, bu gün kimsə beş-üç manata istirahət edə bilər. Bu, mümkün deyil”.
Leyla Əliyeva
www.oxu.az
"
"Hostellərin fəaliyyəti ilə bağlı yeni şərtlər hazırlanır“Çox gərgin mövsüm başlayır. Azərbaycanda istirahət etmək istəyən istər yerli, istərsə də xarici turistlərin sayı artıb. Bunun da səbəbi yaxşı, mənalı istirahət üçün infrastrukturun yaradılmasıdır”.
Oxu.Az xəbər verir ki, bunu gəlmə turizm sahəsində ixtisaslaşmış tur operator və turizm şirkətləri ilə Milli Turizm Bürosunun görüşündə mədəniyyət və turizm naziri Əbülfəz Qarayev deyib.
O bildirib ki, Azərbaycana gələn ərəb və rus turistlərin sayı artıb.
Turistlərin yerləşməsi üçün paytaxtda və regionlarda infrastrukturun formalaşdırıldığını deyən nazir son illərdə çoxlu sayda 3-4 ulduzlu hotellərin yaradıldığını söyləyib. Ə.Qarayev qeyd edib ki, rayonlarda açılan istirahət məkanları 3 və aşağı ulduzludurlar.
Nazir ölkədə fəaliyyət göstərən hostellərin xidmətlərinə toxunaraq deyib ki, hostellər haqqında qanuna dəyişiklik hazırlanır: “Hazırda hostellər pərakəndə fəaliyyət göstərir. Hostellərlə bağlı şərtlər hazırlanır. Təxminən 2 ay müddətində bu şərtlər təsdiq olunduqdan sonra artıq insanlar hostellərin nə olduğunu aydın təsəvvür edə biləcəklər. Bundan əlavə özəl evlərdə və yaşayış binalarında mehmanxana fəaliyyəti ilə məşğul olan zaman müvafiq şərtlərə əməl olunması lazımdır. Bunun üçün şərtlərin işlənərək hazırlanması ilə bağlı tapşırıqlar verilib”.
Nazir vurğulayıb ki, hostellərə insanlar, xüsusilə gənclər tərəfindən maraq var: “İnsanlar normal şəraiti olan, şəhərin mərkəzində yerləşən məkanlarda məskunlaşmaq istəyirlər”.
Leyla Əliyeva
www.oxu.az
"
"Gəncə MBD-nin tarixi şəhərləri arasında ilk beşliyə daxil olubGəncə rusiyalı turistlər arasında populyarlığına görə MBD-nin tarixi şəhərləri arasında ilk beşliyə daxil olub.
Oxu.Az-ın Trend-ə istinadən xəbər verir ki, bu barədə  “TurStat” analitik agentliyinin yeni hesabatından qeyd  olunub.
Gəncədən başqa ilk beşliyə Türküstan (Qazaxıstan), Səmərqənd (Özbəkistan), Buxara (Özbəkistan) və Taraz (Qazaxıstan) şəhərləri daxil olub.
Analitik agentliyin hesabatında qeyd olunur ki, Gəncəyə hər il 400 mindən çox turist gəlir, onların böyük əksəriyyəti Rusiya turistləridir.
A.S.
www.oxu.az
 
"
"Bakıda turistlər qutab bişirdilər – FOTOMədəniyyət və Turizm Nazirliyi və Bakı Şəhər Mədəniyyət və Turizm Baş İdarəsinin birgə layihəsinə start verilib.
İdarədən Oxu.Az-a bildirilib ki, layihənin gerçəkləşdiyi ilk gün 200 nəfərdən çox turist üçün kulinar ustad saatları keçirilib, onlara milli mətbəximizin ən ləziz təamlarından biri olan qutabın hazırlanma prosesi nümayiş etdirilib, daha sonra iştirakçıların hər birinə öz əlləri ilə qutabın bişirilməsi üçün şərait yaradılıb. 
Layihə Azərbaycanın zəngin mətbəxinin təbliği və müxtəlif milli yeməklərin hazırlanma qaydalarını turistlərə təqdim etmək məqsədi daşıyır.
































A.S.
www.oxu.az
        
"
"Britaniya vizası bahalaşdıBu ilin iyun ayından etibarən Böyük Britaniyaya viza verilərkən əlavə ödənişlər tələb olunacaq. 
Oxu.Az fins.az-a istinadən xəbər verir ki, bu barədə həmin ölkənin Moskvadakı konsulluğundan bildirilib.
Bundan sonra İngiltərəyə səyahət edənlərə elektron xidmətlər pullu olacaq. Bu məbləğin isə 5.48 funt-sterlinq olduğu bildirilir. 
Məlumat üçün bildirək ki, telefonla konsultasiyanın hər dəqiqəsinə görə ödəniş 1.37 funtdur.
Xidmətə görə ödənişin tələb olunmasına səbəb isə Britaniyanın miqrasiya və viza xidmətinin kommersiya tərəfdaşının dəyişməsi olub.
S.B.
www.oxu.az
"
"Azərbaycan vətəndaşları neçə ölkəyə vizasız gedə bilərlər? – SİYAHI“Henley & Partners” şirkətinin “İllik viza məhdudiyyəti indeks”ində (Visa Restrictions Index) Azərbaycan 74-cü yerdə qərarlaşıb.
Oxu.Az xəbər verir ki, ümumiyyətlə, Azərbaycan vətəndaşları 62 dövlətə vizasız səfər edə bilərlər.
Ölkəmiz bu siyahıda qonşu Ermənistan (78-ci yer) və İrandan (95-ci yer) irəlidədir. Gürcüstan 68-ci, Rusiya 51-ci və Türkiyə 52-ci yerdədir. 
Almaniya 4 ildir reytinqdə liderliyini qoruyub saxlayır. Bu ölkə vətəndaşlarının 176 dövlətə vizasız səyahət etmək imkanı var. İkinci yerdə İsveç qərarlaşıb (175 ölkə), 3-cü yeri isə 5 ölkə bölüşür – Finlandiya, İtaliya, İspaniya, ABŞ və Danimarka (174). 
Reytinqdə son yerləri (28 ölkəyə vizasız səyahət), İraq (27), Əfqanıstan (24) tutur.
Qeyd edək ki, indeks dünyada 200-dən çox ölkənin və ərazinin viza qaydalarını təhlil edir və vizasız səfər ölkələrinin sayına görə ayırır. 
Ölkənin mövqeyi, onun vətəndaşlarının vizasız gedə biləcəyi ölkələrin sayı ilə müəyyənləşdirilir. 
S.B.
www.oxu.az
"
"“Buta Airways” aviaşirkətinin livreyası və loqotipi təsdiq olunub – FOTOAzərbaycanın ilk aşağı büdcəli aviaşirkəti “Buta Airways”in loqotipi, özünəməxsus korporativ üslubu və livreyası milli koloritin saxlanılması ilə tərtib olunub.
“Buta Airways”in loqotipi Azərbaycanın buta ornamenti formasında təsvir olunan mifoloji müqəddəs Simurq quşu rəmzini özündə əks etdirir.
Aviaşirkətin parlaq livreyasında buta naxışları “Azərbaycan Hava Yolları” QSC-nin (“Buta Airways” AZAL QSC-nin struktur bölməsidir) korporativ göy rəngində, həmçinin Azərbaycan bayrağında əks olunan parlaq qırmızı rəngdə təsvir olunub.
“Buta Airways”in donanması müasir “Embraer” təyyarələrindən ibarət olacaq.
Hazırda aviaşirkətin qiymət siyasəti, daşınma qaydaları, həmçinin marşrut şəbəkəsinin işlənib hazırlanması prosesi başa çatmaq üzrədir. Bu barədə yaxın zamanda ictimaiyyətə ətraflı məlumat təqdim ediləcək.
Bununla eyni vaxtda aviaşirkətin saytının işə salınması da gözlənilir. Sayt vasitəsilə aviabilet almaq, eyni zamanda aviabiletləri kassalarda və rəsmi agentliklərdə əldə etmək mümkün olacaq. 








U.A.
www.oxu.az
"
"ABŞ viza verilməsi qaydasını sərtləşdirirABŞ-a vizaların verilməsinin yoxlanılması qaydaları sərtləşdirilib. 
Oxu.Az Report-a istinadən xəbər verir ki, prezident Donald Trampın administrasiyası bu məqsədlə yeni anket formasını təsdiqləyib.
İnformasiyaya əsasən, anketə bir neçə yeni maddə əlavə edilib.
Məlumata görə, ABŞ konsulluğunun əməkdaşı viza almaq istəyən şəxsdən əvvəlki xarici pasportlarının nömrələrini, habelə son 5 ildə sosial şəbəkələrdə istifadə etdiyi adları, 15 illik tərcümeyi-halını, o cümlədən əmək fəaliyyəti və dünya üzrə gəzintilərini soruşacaq.
Anketdə bu sorğularla bağlı qrafanın doldurulması məcburi olmasa da, ancaq onların cavablandırılmaması vizanın verilməsini gecikdirə bilər. 
U.A.
www.oxu.az
"
"Turizm problemini necə həll etmək olar?“Azərbaycanda turizm müəssisələrinə, o cümlədən hostellərə nəzarət üçün mütləq mexanizm yaradılmalıdır”.
Oxu.Az xəbər verir ki, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov bildirib.
Onun sözlərinə görə, Mədəniyyət və Turizm Nazirliyi hostellərin qeydiyyatını aparmadığından onların sayını müəyyənləşdirə bilmir. Ona görə də mütləq reyestr hazırlanmalı və hostellərin adları oraya daxil edilməlidir:
“Hostellərin sayı yalnız vergilər orqanlarında olur. Bu, düzgün deyil. Necə ola bilər ki, neçə hostelin açılmasından Mədəniyyət və Turizm Nazirliyinin məlumatı olmur? Məlumat olmadıqda işi təşkil etmək çox çətindir.
Çünki informasiya olmadıqda ölkədə nə qədər hotel, hostelə ehtiyacın olduğunu müəyyənləşdirmək mümkün deyil. Buna görə də yeni açılan turizm müəssisələrinin hamısı nəzarət mexanizmindən keçməlidir”.
Qeyd edək ki, Mədəniyyət və Turizm Nazirliyinin Turizm şöbəsinin müdiri Aydın İsmiyev bir müddət əvvəl bildirib ki, turizm müəssisələrinə nəzarəti Dövlət Turizm Reyestri yaratmaqla təmin etmək olar.
O bildirib ki, belə bir təcrübə müxtəlif dünya ölkələrində var: “Turizm müəssisələrinin fəaliyyətinə nəzarət etmək üçün müxtəlif ölkələrdə Dövlət Turizm Reyestri yaradılır. Həmin ölkədə fəaliyyət göstərən turizm şirkətləri, hotellər, bələdçilər bu reyestrə mütləq şəkildə daxil olmalıdırlar. Azərbaycanda da belə bir təcrübəni tətbiq etmək olar”.
U.A.
www.oxu.az
"
"Azərbaycan və Türkiyə arasında yeni memorandum imzalandıMayın 30-da Aviasiya və Hava Məkanından İstifadə üzrə Dövlətlərarası Şuranın Azərbaycan Respublikasının Bakı şəhərində yerləşən qərargahında Dövlətlərarası Aviasiya Komitəsi (DAK) və Türkiyə Respublikasının Mülki Aviasiya Baş Direktorluğu arasında uçuşa yararlıq sahəsində Qarşılıqlı Anlaşma Memorandumu imzalanıb.
Memorandum tərəflərin mülki hava gəmilərinin uçuşlarının təhlükəsizliyinin təmin edilməsinə yönəlmiş standartların və prosedurların qarşılıqlı öyrənilməsi üzrə uzunmüddətli fəaliyyətin nəticəsidir. Sözügedən memorandum tərəflər arasında bu sahədə əməkdaşlığın inkişafı və möhkəmləndirilməsi məqsədi daşıyır.
Memorandum tərəflərin hava gəmilərinin sertifikasiyası üzrə DAK-ın Aviasiya Registri və Türkiyə Respublikasının Mülki Aviasiya Baş Direktorluğunun Uçuşa Yararlılıq Departamenti tərəfindən hazırlanan İş prosedurlarının imzalanması niyyətini təsbit edir.
Bu, Rusiyanın “Ка-32А11ВС” helikopterlərinin Türkiyəyə tədarükü layihəsini reallaşdırmağa imkan verəcək.
Türkiyə tərəfinin layihədə marağı bir daha təsdiq edilmişdir. “Ка‑32А11ВС” helikopteri DAK-ın Aviasiya Registri və Avropa Aviasiya Təhlükəsizliyi Agentliyinin (EASA) etibarlı sertifikatına malikdir ki, bunun da sayəsində helikopter Avropanın və dünyanın bir çox ölkəsində uğurla istismar olunur. Son vaxtlar onun “yanğınsöndürən” variantı xüsusilə tələb olunandır.
Tərəflər istər uçuşa yararlılıq, istərsə də uçuşların təhlükəsizliyinin təmin olunması üzrə digər sahələrdə gələcək səmərəli əməkdaşlığa əminliklərini ifadə etmişdirlər.
U.A.
www.oxu.az
"
"Bakı 2019-ci ildə İslam dünyasının turizm paytaxtı olacaqTəbriz şəhər bələdiyyəsinin sədri Sadiq Nəcəfi “Təsnim” agentliyinə müsahibəsində Bakının 2019-ci ildə İslam dünyasının turizm paytaxtı olacağını deyib.
Oxu.Az Report-a istinadən xəbər verir ki, İslam Əməkdaşlıq Təşkilatının (İƏT) qərarı ilə 2018-ci ildə Təbriz İslam dünyasının turizm paytaxtı olacaq.

Bələdiyyə sədri Təbrizin tarix, mədəniyyət, ədəbiyyat, incəsənət, din elm, alimlər, mübarizlər şəhəri olduğunu vurğulayıb: 
“Şəhriyar həm Təbrizin, həm də İranın böyük şairidir. Mövlananı Mövlana edən Şəms Təbrizi Təbrizdən çıxıb. Mübarizə sahəsində Təbrizdən çıxan Səttarxan, Bağırxan, şəhid Baqiri İran tarixində nüfuzlu, çox əhəmiyyətli şəxsiyyətlərdir. Zeynəb Bacının İrandakı məşrutə tarixində çox böyük rolu olub. Pərvin Ehtisami də Təbrizin əhəmiyyətli şəxsiyyətlərindən olub”.

S.Nəcəfli xatırladıb ki, 2016-cı ildə İslam dünyasının turizm paytaxtı Türkiyənin Konya şəhəri olub, hazırda Səudiyyə Ərəbistanının Mədinə şəhəri bu statusu daşıyır: 
“2018-ci ildə Təbriz, 2019-cu ildə isə Bakı İslam dünyasının turizm paytaxtı olacaq”.  
S.B.
www.oxu.az
"
"Milan Ticarət Palatasının ekspertləri BBF-də Azərbaycan turizminin inkişaf istiqamətlərini müzakirə ediblər Milan Ticarət Palatasının turizm sektoru üzrə ekspertləri Sandro Angiolini və Gilberto Zangari Azərbaycana səfər çərçivəsində “Baku Business Factory”də (BBF) yaradılmış şəraitlə tanış olublar.
Oxu.Az Report-a istinadla xəbər verir ki, BBF-in layihələr üzrə meneceri Rəşad Məmmədov şirkətin fəaliyyəti haqqında qonaqlara ətraflı məlumat verib, eləcə də Azərbaycanda turizmin inkişaf istiqamətlərinin müəyyən olunması, regionlarda turizm üzrə ictimaiyyətlə əlaqələr və kommunikasiyanın təkmilləşdirilməsi üzrə fikir mübadiləsi aparıb.
Qeyd olunub ki, BBF-in ölkə iqtisadiyyatının şaxələndirilməsi istiqamətində xüsusi diqqət ayırdığı sahələrdən biri də xidmət turizmi sahəsidir.
Görüşdə “Baku Business Factory”nin turizm üzrə startup layihəsi olan “OBANATUR” şirkətinin İctimaiyyətlə əlaqələr üzrə meneceri İlyas Fərhadlı fəaliyyətləri haqqında məlumat verib və şirkətin təcrübəsini bölüşüb. Xarici ekspertlərlə biznesin inkişafı üzrə məsləhətlərin verilməsi, gələcəkdə səyahət şirkətləri ilə əməkdaşlıq və partnyorluqların genişləndirilməsi barədə müzakirələr aparılıb.
Qeyd edək ki, Azərbaycanın Gənc Sahibkarlar Şəbəkəsi tərəfindən İtaliyanın kənd turizmi və aqroturizm təcrübəsini öyrənmək üçün “East INVEST 2” proqramı çərçivəsində layihə icra olunur. Avropa Ticarət və Sənaye Palataları Assosiasiyası və Milan Ticarət Palatasının Sənaye, Sənətkarlıq və Kənd-təsərrüfatı üzrə qurumu (“Formaper”) layihənin əsas partnyorlarıdır. Avropa Ticarət və Sənaye Palataları Assosiasiyası “EAST INVEST 2” proqramını icra etmək üçün Avropa Komissiyası (AK) ilə ENPI /2014/347-097 saylı müqavilə imzalanıb. Bu proqramın əsas məqsədi Avropa İttifaqının üzv ölkələri ilə Şərq Tərəfdaşlığı ölkələri, o cümlədən Azərbaycan arasında ticarət dövriyyəsini və investisiyanı artırmaq üçün özəl sektorun rəqabət qabiliyyətinin və əlverişli iqtisadi mühitin inkişaf etdirilməsinə dəstək verməkdir. Bu məqsədə nail olmaq üçün proqram çərçivəsində Azərbaycanda regionların turizm potensialının inkişafı üzrə layihənin icra olunması seçilib.
Azərbaycan regionlarının turizm potensialını inkişaf etdirmək üçün müxtəlif qiymətləndirmə kriteriyaları üzrə Şəki-Zaqatala iqtisadi regionuna daxil olan rayonlar seçilib. Layihə çərçivəsində Oğuz, Şəki, Qax, Zaqatala, Balakən üzrə seçilmiş sahibkarlara İtaliyada müxtəlif mövzularda təlimlər keçirilib, İtaliyanın Toskani (Tuscany) bölgəsində kənd turizmi və aqroturizm üzrə fəaliyyət göstərən sahibkarların təcrübəsi öyrənilib. Milan Ticarət Palatasının turizm sektoru üzrə ekspertləri Sandro Angiolini və Gilberto Zangari layihədə iştirak edən sahibkarların təsərrüfatlarını dəyərləndirmək və biznes konsultasiyaların aparılması üçün Azərbaycana səfər ediblər.

















A.S.
www.oxu.az
"
"Rusiyalı turistlər Azərbaycanın daha çox hansı şəhərini ziyarət edirlərAzərbaycanın Naftalan şəhəri rusiyalı turistlər tərəfindən xüsusi diqqət çəkib.
Oxu.Az fins.az-a istinadən xəbər verir ki, Rusiyanın “TurStat” analitik agentliyinin araşdırmalarına görə, 2017-ci ildə yaxın əcnəbi ölkələr arasında Naftalanın istirahət məkanları rusların sevimli istirahət yerlərinə çevrilib.
Belə ki, rusların Naftalana neftlə müalicə almaq üçün gəldikləri bəlli olub. Araşdırmalara görə, hər il Naftalana 10 min turist gəlir ki, onların yarısından çoxunu əcnəbi turistlər təşkil edir.
Naftalandan sonra isə rusların yaxın ölkələr arasında ən çox getdiyi yerlərdən biri də Belarusda yerləşən Naroç istirahət mərkəzidir. Naftalanın başçılıq etdiyi sıralamada üçlükdə isə Qazaxıstanın Sarıaqaş istirahət mərkəzi qərarlaşıb.
A.M.
www.oxu.az
"
"“Mətbuat Qeyri-Rəsmi” Lənkəranda – FOTO28 May - Respublika Günü media nümayəndələrinin iştirakı ilə Lənkəranda qeyd olunub.
“Mətbuat Qeyri-Rəsmi” Jurnalist Klubunun və Lənkəran Şəhər İcra Hakimiyyətinin birgə təşkilatçılığı ilə Azərbaycanın aparıcı televiziya, qəzet, informasiya agentliyi və xəbər portallarının əməkdaşları Respublika Gününə həsr olunmuş sərgilərdə iştirak ediblər, Lənkəranın mədəni-tarixi obyektlərini ziyarət ediblər.
Oxu.Az-ın məlumatına görə, əvvəlcə Jurnalist Klubunun üzvləri Lənkəran şəhərinin mərkəzindəki Heydər Əliyev xatirə parkını ziyarət ediblər.
Parkın ərazisində yerləşən Heydər Əliyev mərkəzini ziyarət edən jurnalistlər burada gənc rəssamların “28 May - Respublika Günü”nə həsr olunmuş sərgisi ilə tanış olublar.
Sonra Media təmsilçiləri şəhərin giriş hissəsində qurulmuş Bayraq Meydanını ziyarət ediblər. Burada ucaldılan bayraq dirəyinin hündürlüyü 70, bayrağın uzunluğu 20, eni isə 10 metrdir. 
Respublika Gününə həsr olunmuş digər rəsm sərgisi isə Lənkəran Mədəniyyət Mərkəzində təşkil edilib. Jurnalistlər Mərkəzin üzvü olan uşaqların Azərbaycanın dövlət atributlarını əks etdirən rəsm əsərlərindən ibarət sərgi ilə tanış olublar. 
Səfər çərçivəsində media təmsilçiləri Lənkəranın bir sıra tarixi yerlərini ziyarət ediblər. Bunlardan biri Lənkəran Tarix-Diyarşünaslıq Muzeyi olub. Hazırda Xan evi kimi tanınan bu nadir bina Lənkəran xanı Mirəhməd xan tərəfindən həyat yoldaşı Tuğra xanımın şərəfinə 1912-1913-cü illərdə inşa edilib. Bina fransız memarları tərəfindən layihələndirilib və tikinti işləri onların rəhbərliyi ilə aparılıb.
Jurnalistlər həmçinin iki dəfə Sovet İttifaqı Qəhrəmanı, tank qoşunları general-mayoru Həzi Aslanovun Lənkərandakı abidəsini ziyarət edib, ev-muzeyi ilə tanış olublar.
“Mətbuat Qeyri-Rəsmi” üzvləri rayonla tanışlıq çərçivəsində Hirkan milli parkını ziyarət ediblər. Rayonda kənd təsərrüfatı sahəsinin inkişafı ilə tanışlıq çərçivəsində jurnalistlər “Yaşıl çay” fermer təsəruffatında çay plantasiyasını ziyarət ediblər. 
Səfərin sonunda isə “Tur.com” şirkətinin kurort istirahət mərkəzində Lənkərandan millət vəkili seçilmiş, Milli Məclisin Əmək və sosial siyasət komitəsinin sədri Hadi Rəcəbli ilə görüş olub. 28 May Respublika Günü münasibətilə media nümayəndələrinin Lənkəran şəhərinə səfərini çox təqdirəlayiq hesab edən H.Rəcəbli 28 May təqviminin tariximizdə xüsusi yerinin olduğunu bildirib. Görüş zamanı parlamentin komitə sədri Lənkəranın tarixi, coğrafi movqeyi, bu bölgənin respublika iqtisadiyyatında rolu haqqında geniş məlumat verib.












































Z.Q.
www.oxu.az
"
"Nazirlikdən səyahət edən vətəndaşlara – XƏBƏRDARLIQMədəniyyət və Turizm Nazirliyi səyahət edən vətəndaşlara müraciət edib.
Nazirliyin informasiya və ictimaiyyətlə əlaqələr şöbəsindən Oxu.Az-a verilən məlumata görə, səfərə çıxan vətəndaşlar turizm şirkətlərindən turist vauçeri və müqavilə tələb etməlidirlər: “Yay mövsümünün başlanması ilə əlaqədar olaraq Azərbaycan vətəndaşlarının xarici ölkələrə, eləcə də ölkə daxilində turist səfərlərinin sayında artım müşahidə olunmaqdadır.
Bununla əlaqədar əhalinin nəzərinə çatdırırıq ki, turizm şirkətlərinin vasitəsi ilə xarici ölkələrə və ölkə daxilində səyahətlərini təşkil edərkən turist vauçerini və “Turizm haqqında” qanunun 9.1 maddəsinin tələblərinə uyğun olaraq şirkətlə müştəri arasında müqavilənin bağlanmasını tələb etsinlər”.
Vətəndaşlar turizm mövsümü zamanı turizm şirkətləri və yerləşdirmə obyektlərinin fəaliyyəti ilə əlaqədar hər hansı problemlərlə üzləşdiyi halda Mədəniyyət və Turizm Nazirliyinin 147 qaynar xəttinə və ya muraciet@mct.gov.az elektron ünvanına rəsmi müraciət edə bilərlər.
A.M.
www.oxu.az
"
"Ötən ay ölkəmizə gələn turistlərin sayı məlum olduBakıda təşkil olunmuş Şopinq festivalının yekunlarına həsr olunan tədbir keçirilib. 
Oxu.Az APA-ya istinadən xəbər verir ki, Mədəniyyət və Turizm Nazirliyinin nəzdində Azərbaycan Konqreslər Bürosunun məlumatında bildirilib ki, aprel ayında ölkəmizə 187 min 577 turist daxil olub.
15 hədəf ölkə üzrə keçən ilin müvafiq dövrünə nisbətən 23% artım var. Mayın ilk on günündə isə 70 min 776 turist gəlib və 15 hədəf ölkə üzrə keçən ilin müvafiq dövrünə nisbətən 32% artım olub.
İlk festival müddətində 205 mağaza iştirakçı kimi qeydiyyatdan keçib və onlardan 172-si ƏDV qaytarmaq proqramına qoşulub. 
Festivalın “Tax Free” sistemin çərçivəsində 23 min 242 ədəd hesab faktura verilib.
Təsdiqlənmiş fakturalar üzrə ümumi dövriyyə 18 milyon 167 min 892 manat olub və banklar alıcılara 1 milyon 800 min manat məbləğində ƏDV qaytarıb. 
Festival aylığı ərzində alıcılar 30-70% arası endirimlərdən və satış kampaniyalarından faydalanıblar.
Festival iştirakçılarından əldə edilmiş məlumatlara görə, ötən ilin müvafiq dövrü ilə müqayisədə 2017-ci ilin aprelində premium geyim və aksessuarlar mağazalarda 15%-dək, kütləvi geyim brendlərinin satışını həyata keçirən mağazalarda 46%-dək, elektronika və məişət avadanlıqlarının satışını həyata keçirən mağazalarda 200%-dək satış həcminin artması qeydə alınıb.
U.A.
www.oxu.az
"
"Azərbaycanda hotel satışa çıxarıldı – QİYMƏTAzərbyacanın qədim diyarı olan və turistik baxımından inkişaf edən Şəkidə yerləşən “Qədim Şəki” hoteli satışa çıxarılıb.
Oxu.Az Fins.az-a istinadən xəbər verir ki, bu haqda yerli elan saytlarında məlumat yayılıb.
Məlumata əsasən, hotel 3 mərtəbəli, 15 otaq və restorandan ibarətdir. Hotel binanın tərkibində yerləşən avtomobil ehtiyyat hissələri mağazası ilə birgə satılır.
Bundan başqa 15 avtomobil üçün təmir boksu da var.
Hotel Şəki şəhəri Salman Mümtaz 123 ünvanında yerləşir. Obyektin ümumi torpaq sahəsi 50 sotdur. Hotel 1 500 000 manata satılır.
A.M.
www.oxu.az
"
"Nazir Şopinq Festivalından qazanılan pullardan danışdı“Ümumən festivalın keçirilməsinə cəmi 700 min manat xərclənib. Ümumi büdcə 1 milyon manatı keçməyib. Büdcəyə isə 5,6 milyon manat vəsait daxil olub”.
Oxu.Az APA-ya istinadən xəbər verir ki, bunu mədəniyyət və turizm naziri Əbülfəs Qarayev Bakı Şopinq Festivalının nəticələrinə həsr olunan tədbirdə deyib.
Nazir bildirib ki, bu, kifayət qədər müsbət nəticədir:
“Festivalın keçirilməsi, ilk növbədə iqtisadi amillərlə bağlıdır. Festivalın keçirilməsi haqqında qısa müddətdə qərar verildi və hazırlıq işlərinə başlanıldı. Müvafiq dövlət orqanlarının səylərinin nəticəsində bu festival yüksək səviyyədə baş tutdu. 
Biz ehtimal edirik ki, bu ilin axırına qədər bütün festivalların keçirilməsi nəticəsində büdcəyə 40-50 milyon vəsaitin daxil olmasına nail olunacaq. Festivaldan 98 faiz iştirakçı məmnun qalıb. 
Festival beynəlxalq və yerli medianın geniş müzakirə mövzusuna çevrildi. Eyni zamanda sosial şəbəkələrdə böyük marağın şahidi olduq”.
Nazir əlavə edib ki, növbəti festival üçün bu gündən etibarən hazırlıqlara başlanacaq.
Qeyd edək ki, Bakı Şopinq Festivalının ümumi dövriyyəsi 18 milyon 167 min 892 manat olub. 
U.A.
www.oxu.az
"
"Səyahət üçün doqquz ən ucuz ölkə – VİDEO9. Rumıniya – İkinəfərlik gündəlik büdcə: 80-90 dollar edir. Rumıniyada küçə yeməyinə rast gələ bilməzsən. Ucuz kafedə 5 dollara nahar edə bilərsən. Restoranda bir nəfər üçün naharın qiyməti 15 dollara başa gəlir.
Ümumilikdə, ölkədə qonaq evlərində ikinəfərlik nömrə və ya 2 ulduzlu mehmanxanada qalmaq 25-30 dollara başa gəlir. Buxarestdə mənzili gündəlik 30 dollara, Braşovedə isə 35-40 dollara kirayələmək olar.
8. Serbiya – İkinəfərlik gündəlik büdcə: 70-80 dollar edir. Qarnirli kotlet və ya çörəkarası 2 dollardan baha deyil. Restoranda nahar 10 dollara başa gəlir. Belqradda sadə ikinəfərlik nömrə 35-40 dollaradır. Mərkəzdə mənzil tutmaq 25-35 dollara başa gələr.
7. Gürcüstan – İkinəfərlik gündəlik büdcə: 75-85 dollara yaxındır. Xaçapuri və lobianini hər küçə başında 1,5 dollara satırlar. Kafedə nahar 5-6 dollar edir. Tbilisi və Batumidə sadə ikinəfərlik yer 40 dollara başa gələcək. Digər yerlərdə ucuz qonaq evlərində nömrə 15-30 dollardır.
6. Tunis – İkinəfərlik gündəlik büdcə: təxminən 60-70 dollardır. Şakşuka, kolbasa-mergez və ya lablabi şorbası kimi yeməklər 3 dollara, restoranda nahar 8-9 dollar olacaq. Tunisdə ucuz qonaq evləri elə də çox deyil, amma 20-26 dollara sadə nömrə tapmaq olar.
5. Misir – İkinəfərlik gündəlik büdcə: 50-60 dollar edir. Misirdə küçə yeməyi çox ucuzdur: falafel, kuşari, şaverma 1,5 dollaradır. Restoranda orta hesablı çek 4-7 dollaradır. Sadə hosteldə otaq 15, gözəl hoteldə isə 25-30 dollaradır. 
4. Nepal –  İkinəfərlik gündəlik büdcə: dağlarda trekdə 40 dollara yaxın, ölkənin digər yerlərində 45-50 dollardır. Nepalda küçə kafesində doyunca yemək üçün 4-5 dollar bəs edir. Turistik kafelərdə ikinəfərlik nahar 15 dollardır. Hosteldə ikinəfərlik yer 5-8 dollardır. 15-20 dollara isə normal hoteldə qalmaq mümkündür.
3. Hindistan – İkinəfərlik gündəlik büdcə: 40-45 dollardır. Hindistanda küçə yeməyi, demək olar ki, havayıdır. Yerli yeməkxanada doyunca yemək 2,5 dollara olacaq, turistik restoranlarda orta hesab 3-6 dollar olacaq. Hər yerdə 5-8 laosdollara normal otağa sahib olacaqsız. Mumbayda və turistik yerlərdə mövsümün pik vaxtında xərclər 2-3 dəfə artır.
2. Laos – İki nəfər üçün gündəlik büdcə: 55-65 dollar. Küçə kafelərində nahar 1-5 dollar, turistik kafelərdə isə 5-10 dollardır. İkinəfərlik orta qiymətli nömrə 10-15 dollara başa gələcək (Vyetnamda bir qədər bahadır).
1. İndoneziya – İki nəfər üçün gündəlik büdcə: 40-50 dollar edir. Burada küçə yeməyi çox ucuzdur: qovrulmuş düyü və ya əriştə 1,5-2 dollardan baha başa gəlməyəcək, restoranda orta hesab 5-8 dollardır. Normal hotellər Sumatrada 9-10 dollar, Yavada 10-15 dollar, Balidə 15-20 dollara başa gələr. 


Mənbə: baku.ws

U.A.
www.oxu.az
"
"“Mleiha” - Şarjanın tarixindən səhifələr – FOTO XX əsrdə ölkədə neft aşkar edildikdən sonra Ərəb Əmirliklərinin sürətli inkişafının tarixi dillər əzbəri oldu.
Amma BƏƏ adlı dövlət yaranana qədər insanların bu torpaqlarda necə yaşadığı heç də hər kəsə məlum deyil. Şarjanın qədim tarixinə dair maraqlı məlumatlar, bu əmirliyin ərazisində yerləşən çoxsaylı arxeoloji qazıntılarda saxlanıb. Bu regionda min il öncə həyat tərzinin necə olduğunu, əsasən, “Mleiha” arxeoloji mərkəzində öyrənmək olar. 
Burada Dəmir dövründən b.e.ə. X-V əsr yaşayış məskənlərinin qalıqlarına qədər aşkar edilmiş artefaktlar, Hacar dağlarının yeraltı sularının falac texnologiyasından istifadə edərək oturaq əkinçilik sivilizasiyasının inkişafını təsdiq edir. Bu texnologiyanın əsası ondan ibarətdir ki, yeraltı və ya bulaq suyu ağırlıq qüvvəsinin təsiri ilə kənd təsərrüfatı və məişət ehtiyaclarını ödəmək üçün kilometrlərlə uzağa istiqamətləndirilir. Bu sistemin necə işlədiyini “Mleiha” arxeoloji muzeyin müasir interaktiv ekspozisiyasında görmək olar. 
Qoruğun ərazisində, həmçinin qazıntılar zamanı b.e.ə. III minilliyə aid məzarlar da aşkar edilib. İslamın yaranma dövrünə aid məzarlar da maraq doğurur. Bu məzarlarda nizə və dəvəsi ilə basdırılan insan qalıqları aşkar edilib.
Arxeoloji muzeydə bu məzarın rekonstruksiyasını görmək olar, həm də təbii ölçüdə. “Mleiha” arxeoloji mərkəzin unikallığı ondan ibarətdir ki, bura gələnlər nəhəng ərazini gəzərək qədim məzarları, mağaraları, yaşayış məskənlərinin qalıqlarını görə bilərlər. Bütün bu sadalananlar qum təpələri və lal qayalarla əhatə olunub. Burada, xüsusilə də qürubdan öncə çəkilən fotolar çox effektiv olur. Arzu edənlərə “Mleiha” mərkəzi sürücü və avtomobil təşkil edir, siz bu xidmətdən istifadə edərək səhra gəzintinizi daha fərqli edə bilərsiniz. 
































www.oxu.az
   
"
"AzTA-dan ölkəmizə gələn turistlərlə bağlı açıqlama“Bakıda keçirilən IV İslam Həmrəyliyi Oyunları dövründə hotellərdə qonaqların yerləşdirilməsi ilə bağlı heç bir problem yaranmadı və hotellər tərəfindən qonaqlara yüksək səviyyədə xidmət göstərildi”.
Oxu.Az xəbər verir ki, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov bildirib.
Onun sözlərinə görə, oyunlar dövründə Bakıdakı bütün hotellərdə yerlər, demək olar ki, dolmuşdu.
Azərbaycana gələn idmançıların daha çox Bakı ilə tanış olduqlarını söyləyən M.Ağakərimov qeyd edib ki, qonaqlar həm bələdçilər, həm də könüllülərin köməyi ilə paytaxtımızı gəzərək onun mədəniyyəti, tarixi ilə tanış olublar.
M.Ağakərimov qeyd edib ki, əvvəllər İrandan, ərəb ölkələrindən, xüsusilə İraqdan Azərbaycana gələn əcnəbilərin özləri ilə türkmən bələdçiləri gətirməsi halları müşahidə edilsə də, oyunlar dövründə gələn qonaqlar özləri ilə bələdçi gətirməyiblər:
“Hesab edirəm ki, əcnəbilərin özləri ilə bələdçi gətirməsi düzgün deyil. Çünki əcnəbi bələdçilər qonaqlara bizim abidələrimiz, tarixi yerlərimiz haqqında düzgün olmayan, fərqli məlumat verirlər. Digər tərəfdən, bələdçilərimizin sayı qonaqlara xidmət göstərmək üçün yetərli qədərdir”.
Qeyd edək ki, mayın 8-dən 22-dək Bakıda IV İslam Həmrəyliyi Oyunları keçirilib.
U.A.
www.oxu.az
"
"Antalyada 45 tonluq tank dənizdə batırılıb – FOTOAntalya sahillərində Türkiyə Silahlı Qüvvələrinin 1960-cı il modelli 45 tonluq tankı sualtı turizmin inkişafı məqsədi ilə dənizə batırılıb.
Oxu.Az Report-a istinadən xəbər verir ki, mərasimdə Antalya qubernatoru Munir Karaoğlu da iştirak edib.
Karaoğlunun sözlərinə görə, tank Antalya sahillərində drayvinqin inkişafı məqsədi ilə batırılıb.
A.M.
www.oxu.az
"
"Azərbaycan vətəndaşları nə vaxt Avropaya vizasız səyahət edə bilər?“Avropa İttifaqı ilə Azərbaycan arasında siyasi, iqtisadi, elm, təhsil və digər sahələrlə əhatə edən yeni sazişin imzalanması ilə bağlı danışıqlar başlanılıb”.
Oxu.Az APA-ya istinadən xəbər verir ki, bunu  xarici işlər nazirinin müavini Mahmud Məmmədquliyev deyib.
M. Məmmədquliyev deyib ki, danışıqlar yeni başladığından qarşıda görüləcək çox  işlər var. Xarici işlər nazirinin müavini Azərbaycan vətəndaşlarının Avropa İttifaqı ölkələrinə vizasız səfəri məsələsinə də toxunub: “Azərbaycan vətəndaşlarının Avropaya sərbəst gedib gəlməsi üçün viza məsələləri bir qədər  yüngülləşdirilib. Eyni zamanda, bizim imzaladığımız sazişlər, həm vizanın sadələşdirilməsi, həm də readmissiya sazişləri həyata keçirilir. Ola bilsin ki, bu məsələ ilə bağlı monitorinq komitəsində görüş olacaq və onlar bu məsələyə bir daha baxacaqlar. Əgər hər iki tərəf öz üzərinə götürdüyü öhdəlikləri yerinə yetirirsə, ola bilsin ki, gələcəkdə bu məsələ müzakirə olunsun. Azərbaycan vətəndaşlarının Avropaya vizasız gediş-gəlişi ilə bağlı sazişin imzalanmasına gəlincə, indi bu barədə danışmaq bir qədər tezdir”.
A.M.
www.oxu.az
"
"Azərbaycanda məşhur hotel bağlandıŞamaxıda yerləşən “Samaxi Palace Sharadil” hotel bağlanıb.
Oxu.Az Fins.az-a istinadən xəbər verir ki, mehmanxanadan verilən məlumata görə, buna səbəb hoteldə rekansrtuksiya işlərinin aparılmasıdır.
Belə ki, 5 ulduzlu hotel bir il müddətində fəaliyyət göstərməyəcək.
Mehmanxana rəsmisinin verdiyi məlumata görə, artıq bütün turizm şirkətləri məsələ ilə bağlı məlumatlandırılıb.
U.A.
www.oxu.az
"
"Ucuz hotel axtaranlara yeddi məsləhətHotellərdə qalmaq cibinizə ağır zərbə ola bilər. 
Oxu.Az xəbər verir ki, Fins.az sizə mehmanxana xərclərinə qənaət etmək və pullarınızı daha əhəmiyyətli bir şeyə xərcləmək üçün bir neçə məsləhət hazırlayıb.
1. Araşdırın
“Trivago”, “Kayak” və ya “Booking.com” kimi saytlar sizə lazım olan şəhərdə hotellərin icmalını verəcək. Lakin onlardan hər şey barədə tam dolğun məlumat gözləməyin. Vəziyyəti özünüz yoxlayın. Məsələn, pulsuz parkinq, səhər yeməyi və ya Wİ-Fİ-ya promokodlar və bonuslar axtarın. Sizi maraqlandıran hotelin birbaşa saytına diqqət yetirin. Çünki orada qeyd olunan qiymətlər vasitəçilərdən daha aşağı ola bilər.
2. Qiyməti “öldürün”
Beləliklə, sizin gedəcəyiniz hoteldə nələrlə qarşılacağınız haqda azdan-çoxdan məlumatınız var. İndi bir neçə hotel seçib, bir neçə zənglər etməyin vaxtıdır. Hotel menecerinə saytda qeyd olunan qiyməti deyin. Danışıq əsnasında qiymət dəyişikliyinə diqqət yetirin. Təcrübəyə əsasən, deyə bilərik ki, 80% hallarda hotellə birbaşa danışıqlar sizə ya daha rahat otaq qazandıracaq və ya qonaqlama daha ucuz başa gələcək.
3. “Yanan” təkliflər axtarın
“HotelTonight” kimi mobil tətbiqlər sizə təcili ucuz nömrə axtarışında yardımçı ola bilər. Məsələn, “Swissotel Chicago” tətbiqetmənin köməyi ilə iki gecəlik, o cümlədən bütün vergilər və ödənişlərlə birgə 313 dollara başa gələcək.
Bu bronlaşdırma saytları ilə müqayisədə ən azı 100 dollar daha aşağıdır. Lakin yadda saxlayın ki, otağı ən son dəqiqə bron etmək alınmaya da bilər. Əgər siz turistlərin çox olduğu, ya hotellərin sayı az olduğu yerə gedirsinizsə, hoteli qabaqcadan bron edin.
4. Hərraclarda iştirak edin
Mehmanxana hərracları sizin xərclərinizi xeyli azalda bilər. Lakin burada hər şey sizin şansınıza bağlı olacaq. “Öz qiymətini seç” funksiyası sizə rayonu və ulduzların sayını seçməyə imkan verir. Lakin hotelin adı sifarişiniz qəbul olmayınca gizli qalacaq.
Siz qiymətinizi elan etməyə hazır olduğunuz an sizə rahat olan hoteldən başlayın və qəbul olunmayınca imtina etməyin. Bu hərracın mənfi xüsusiyyəti odur ki, sizin təyin etdiyiniz qiymət qəbul olan kimi kredit kartınızdan vəsaitlər silinəcək. Yəni, siz hotel bronunuzu nə dəyişə, nə də qaytara biməyəcəksiniz.
5. Qeyri-standart fikirləşin
Hotel – qalmaq üçün yeganə yol deyil. “Airbnb” və “HomeAway” kimi saytlardan siz otaq, mənzil, və ya ayrıca ev kirayələyə bilərsiniz. Hostelləri də unutmayın, bunlar gecələmək üçün super-ekonom variantdır. Narahat olmayın, otağı yeniyetmələr kütləsi ilə bölmək məcburiyyətində deyilsiniz. Hostellərin əksəriyyəti ayrı hamam otaqları olan 1-2 nəfərlik nömrələr təklif edir.
6. Digər rayona diqqət yetirin
Şəhərin mərkəzində yaşayış, bir qayda olaraq, daha bahalıdır. Mərkəzdə deyil, ondan bir-iki dayanacaq qıraqda hotel seçsəniz, qənaət edərsiniz. Belə ki, Çikaqonun “Hyatt Regency O'Hare” hotelində gecələmək 80 dollara başa gələcək. Hotel metronun düz çıxışında yerləşir. Oradan həm hava limanına, həm şəhər mərkəzinə çatmaq rahat olacaq. Müqayisə üçün bildirək ki, mərkəzi “Hyatt Regency H”-də gecələmək 120 dollara başa gələcək.
7. Güzəştlərdən faydalanın
Təqaüdçülər, dövlət xadimləri, tələbələr, qeyri-kommersiya təşkilatlarının üzvləri və hərbçilər səyahət zamanı mehmanxana güzəştlərindən istifadə edə bilərlər.
Bron etdikdən öncə hoteldən və sizin təşkilatdan endirim haqda məlumatı dəqiqləşdirmək lazımdır.
Səyahətə hazırlaşarkən “Aviasales”də ən ucuz aviabilet və “Airbnb”də apartament bron etməyi unutmayın.
U.A.
www.oxu.az
"
"Azərbaycandan “Greencard”ı kimlər uddu? – SİYAHIBir neçə gün əvvəl Amerika Birləşmiş Ştatlarının Dövlət Departamenti bu ölkədə yaşamaq və işləmək hüququ verən “Greencard” lotereyasının nəticələrini açıqlayıb. 
Oxu.Az Seyyah.az-a istinadən xəbər verir ki, nəticələrə görə, bütün dünya üzrə “Greencard” üçün müraciət edənlər arasında 50 min qalib olub və onlar artıq 2018-ci ildən etibarən Amerikada yaşamağa başlayacaqlar.
ABŞ-a köçüb yaşamaq və işləmək istəyənlər arasında Azərbaycan vətəndaşları da az deyil.
Son məlumatlara görə, budəfəki uduşda 224 Azərbaycan vətəndaşı “Greencard” sahibi olub. Xoşbəxt biletin sahibləri arasından 91-i qadın, 133-ü kişidir.
“Greencard” udanların böyük hissəsi 1980-1989-cu illərdə anadan olanlardır. Belələrinin sayı 106-dır. Sonrakı yeri 1990-cı illərdə anadan olanlar tutur – “Greencard” udanlar arasında onların sayı 90 nəfərdir. 18 nəfər 1970-ci illərdə anadan olanlar, 8 nəfər 1960-cı illərdə, 2 nəfər isə 1950-ci illərdə doğulanlardır.
ABŞ-da yaşamaq icazəsini udanlar arasında ən gənc 3 nəfər - 1998-ci ildə anadan olanlardır. Ən yaşlı “Greencard” sahibi isə 1953-cü ildə anadan olmuş ölkə vətəndaşıdır. Azərbaycandan “Greencard” udanların tam siyahısını təqdim edirik:





























U.A.
www.oxu.az
"
"Əsrarəngiz Şarja – FOTO + VİDEOBirləşmiş Ərəb Əmirliklərinin mərkəzində yerləşən Şarja – bütün əmirliklər ilə sərhədi olan yeddi əmirlikdən biridir. Şarja islam mədəniyyətinin mərkəzi və BƏƏ-nin ənənəvi dəyərlərini qoruyan sipərdir. Bu gözəl əmirliyə gələn hər kəs unikal mədəni və tarixi abidələrə heyran qalır. Əyləncə sevənlər də diqqətdən kənarda qalmır, belə ki, akvapark, akvarium, “Şeytan çarxı”, safari və digər maraqlı obyektlər var.     
Bir sözlə, Şarjanın turistlər arasında populyarlıqda qonşu əmirliklərə çatma şansı var. Biz buna burada keçirdiyimiz bir neçə gün ərzində əmin olduq. 
Şarjanın qəlbində  
Azərbaycanlı turistlər arasında səfər üçün populyar olan istiqamətlərdən biri də BƏƏ-dir. İndiyə qədər birbaşa reyslər yalnız Dubaya yerinə yetirilirdi. Və nəhayət, “Air Arabia” şirkətinin səyləri nəticəsində Şarja ilə birbaşa aviaəlaqə yaradılıb. Bakı-Şarja-Bakı marşrutu üzrə Heydər Əliyev Hava Limanının birinci terminalından həftədə 4 dəfə uçuşlar yerinə yetirilir. Aviabiletlərin qiyməti hər iki istiqamətdə 300 manatdan başlayır, bu gün üçün bu, həmin istiqamətdə mövcud olan ən əlçatan qiymətdir. Qiymətə həmçinin 10 kq-a qədər əl baqajının daşınması da daxildir. Digər loukost şirkətlərdə olduğu kimi, “Air Arabia” sərnişinləri də bilet alarkən əlavə baqajın daşınmasını və göyərtədə yemək variantını da seçə bilərlər. 2 saat 30 dəqiqə uçuş və siz nağıla bənzər, cazibədar və qonaqpərvər Şarjadasınız!
Onu da demək lazımdır ki, Şarjada istənilən zövqə və büdcəyə uyğun hotellər tapmaq mümkündür. 
Burada həm “Sheraton” və “Radisson Blu” kimi beşulduzlu kurortlar, həm də aeroportun yaxınlığında yerləşən “Centro by Rotana” iki və ya üçulduzlu hotellər də mövcuddur. Biz orta səviyyəni seçmək qərarına gəldik və şəhərin mərkəzində yerləşən dördulduzlu “Golden Tulip” mehmanxanasını seçdik. Mehmanxana Korniş şəhərinin əsas magistralının yaxınlığındadır, bu isə bizim üçün Şarja ilə tanışlığa başlamaq üçün sərfəli oldu. 
Bir qayda olaraq, turistlər tarixi rayona – çoxsaylı tarixi tikililərin və məşhur abidələrin yerləşdiyi Şarjanın qəlbinə yollanırlar. Əmirliyin 16 möhtəşəm muzeyindən biri olan Şarjanın mədəni irsi muzeyi məhz burada yerləşir. Muzeyin kolleksiyasında yerli əhalinin həyat tərzi ilə tanış olmaq, məişət əşyalarını, milli geyimləri, musiqi alətlərini, bəzək əşyalarını, ədviyyatları, xalçaları, qabları və bu regiona məxsus digər atributları görmək olar. Muzey XVIII əsrin sonunda inşa edilmiş qədim evdə yerləşir, ev vaxtı ilə mirvari ticarəti ilə məşğul olan şəxsə məxsus olub. Evin memarlıq üslubu və mebelinin elementləri həmin dövrün həyat tərzini əks etdirir. Muzeydən çıxarkən sizi mütləq yüngül və gümrahlaşdırıcı, zəfəran və hil ilə hazırlanmış ərəb qəhvəsinə qonaq edəcəklər.
Şarjanın qəlbində, əntiq qabların, aksessuarların, silah və digər məmulatların satıldığı köhnə Alarsa bazarına getmək olar. Ümumiyyətlə, Şarjada çox sayda tarixi və müasir bazarlar mövcuddur. Onların arasında ən məşhuru – Mərkəzi bazar yer alır. Onun fasadının mavi rəngdə olması bazarın həm də Mavi bazar kimi məşhurlaşmasına səbəb olub. Bazarın binası ənənəvi ərəb üslubunda inşa edilib, burada təbii havalandırma üçün külək qalaları da var. Bu qalaların sayəsində bazara rus dilli turistlər “kiçik parovozlar” adlandırırlar.  
Mərkəzi bazarın piştaxtalarında xalçalar, zinət əşyaları, ətriyyat, milli geyim, elektronika, sənət əsərləri və digər məmulatlara rast gəlmək olar. Əgər ərzaq almaq istəyirsinizsə, o zaman yaxınlıqda yerləşən həm balıq, həm də meyvə bazarını özündə birləşdirən Əl-Cübeyl bazarına getməli olacaqsınız. Bazarın girişində böyük zal var, burada ənənəvi balıq hərracı keçirilir. Hər gün balıqçılar bura təzə tutulmuş balıq gətirirlər, tacirlər tərəfindən alınaraq restoran və supermarketlərə çatdırılır. Burada qonşu pavilyonda müxtəlif dəniz məhsullarının pərakəndə satışı həyata keçirilir. Balıq pavilyonu ilə üzbəüz müxtəlif meyvələrin, tərəvəzlərin və ədviyyatın satıldığı meyvə bazarı yerləşir. Burada ənənəvi meyvələrlə yanaşı, manqo, quava, rambutan, liçi, cek, manqostin kimi ekzotik meyvələr təklif edilir.  
  
Maarif işığı və təbiətin xəzinəsi 
Biz artıq Şarjanın Əmirliklərin islam mədəniyyəti mərkəzi hesab edildiyini qeyd etmişdik. Təsadüfi deyil ki, turistlərin çoxunun görmək istədikləri İslam sivilizasiyası muzeyi burada yerləşir. Onun unikal interaktiv ekspozisiyası qədim dövrdən başlayaraq, yaşadığımız müasir dövrə qədər islam sivilizasiyasının nailiyyətlərini nümayiş etdirir. Muzeyin 14 əsri əhatə edən kolleksiyasında 5 min əşya var, bura qədim manuskriptlər, bəzək və kostyum nümunələri, vacib ixtiralar, tibbi avadanlıq da daxildir. O cümlədən də burada Azərbaycanın Mərəzə şəhərinin rəsədxanasının mərkəzi qalasından olan XIII əsrə aid astronomik alətlərin rekonstruksiyası təqdim edilib.  
İslam mədəniyyəti ilə tanışlığı Əl-Nur məscidi ilə başlayır. Bu, Şarjada müsəlman olmayanların ekskursiyaya buraxılmadığı yeganə məsciddir. Bəyaz məscid, minarələr də və nəhəng tavan da özünü büruzə verən Osmanlı üslubunda inşa edilib, ekskursiya zamanı turistlərə islam dininin əsasları barədə məlumat verilir. Bundan başqa, arzu edənlər ənənəvi ərəb libaslarını da geyə bilərlər. Din və mədəniyyət üzrə verilən məlumatlar, müxtəlif ölkələrdən olan insanlara yerli ənənələri daha yaxşı anlamağa yardım edir, həmçinin dünyagörüşünün genişlənməsinə və tolerantlığın təzahürünə səbəb olur.  
Məscidin yaxınlığında Əl-Nur, - ailəvi istirahət üçün əla yerdir. Sahil ilə gözəl körpü vasitəsilə birləşən adada landşaft dizaynı düşünülmüş gözəl park salınıb. Adaya giriş pulludur. Yaşıllıqlara qərq olmuş adada orijinal skamyaları, fəvvarələri və heykəlləri olan müxtəlif art-obyektlər, eləcə də insektari mövcuddur. Burada ekzotik bitkilər arasında Şərqi Asiya ölkələrindən gətirilmiş 500 növ kəpənəklər uçuşur. 
Təbiətin xəzinələri ilə yaxından tanış olmaq üçün lacivərd dənizin sahilində yerləşən Şarja akvariumuna da səfər etmək olar. Sualtı dünyanın bu guşəsində regiona xarakterik olan 250-dən çox dəniz faunasının nümayəndələrini görmək olar. Dəniz suyunun olduğu nəhəng rezervuarlarda yüzlərlə akula, dəniz tısbağaları, dəniz ulduzları, dəniz atları və rəngli tropik balıqlar yaşayıb. 
Şarja yalnız mədəniyyət və maarif mərkəzi deyil, eləcə də yaxın şərq mətbəxindən zövq almaq üçün əla seçimdir. Səfər boyu siz həm səhər, həm də şam yeməyi zamanı dadına baxmaq istəyəcəyiniz orijinal yeməklərlə rastlaşacaqsınız. Yerli yeməklərin çoxu paxlalılardan və noxuddan hazırlanır – burada müxtəlif növ souslardan və ədviyyatlardan istifadə edilərək ənənəvi falafel, humus və s. hazırlanır. Məşhur kus-kus düyü və ədviyyatlar hazırlanır. Şarja – dənizkənarı regiondur, bu səbəbdən də burada balıq, krevet, kalmar və s. dəniz məhsulları boldur. Ərəb çörəyi bizim lavaşı xatırladır, amma bir qədər balaca və qalındır. Desert olaraq isə türk və Azərbaycan paxlavasına bənzər yerli paxlavanın dadına baxın. Əlbəttə ki, burada hər zaman yetişmiş və şirəli olan, demək olar ki, hər addım başı satılan ekzotik meyvələrin dadına baxmağı da unutmayın! 




























































Ardı var…
www.oxu.az
 
"
"Azərbaycanlı yunan biznesmenə 2,5 milyon avro “atdı”Kipr polisi Azərbaycandan olan 53 yaşlı kişinin həbsinə order verib. 
Oxu.Az-ın virtualaz-a istinadən verdiyi məlumata görə, buna səbəb həmin şəxsin özünü nüfuzlu investor kimi təqdim edərək Kipr adasında hotel tikintisi layihəsi adı altında 35 yaşlı yunan biznesmendən 2,5 milyon avro alaraq aradan çıxmasıdır.
“Cyprus Mail” nəşrinin yazdığına görə, yunan biznesmen polisə şikayətində Azərbaycandan gələn şübhəlinin onu aldatdığını və Kiprdə hotel tikintisi ilə məşğul olduğunu deyib. 
Şikayətçinin bildirdiyinə görə, onlar 53 yaşlı azərbaycanlı ilə ötən ilin yayında Limasolda tanış olublar. Yunan biznesmen azərbaycanlı “investorun” adada inşa edəcəyi hoteldən 2,5 milyon avroluq səhm alacağı barədə şifahi razılığa gəliblər.
Yunan biznesmenin bildirdiyinə görə, o, həmin azərbaycanlı ilə cəmi üç dəfə görüşüb və üst-üstə 2,5 milyon avro ödəyib. Lakin ötən ilin oktyabr ayından ondan xəbər ala bilməyib.
Biznesmen ona milyonlarla avro “atan” şəxsin dalınca Azərbaycana da gəlib. Polisə müraciət edib. Lakin bəxti gətirməyib. Azərbaycan hakimiyyətindən yunan biznesmenə deyiblər ki, həmin adam dələduzdur və başqa adamları da aldadıb, pullarını mənimsəyib. Hazırda axtarışdadır.
Məlumata görə, Limasol polisi azərbaycanlının barəsində həbs orderi çıxarıb və onun adını göründüyü yerdə saxlanılmalı olan şəxslər siyahısına daxil edib. Lakin şəxsin barəsində İnterpol xətti ilə beynəlxalq axtarışın verildiyinə dair məlumat yoxdur.
Z.Q.
www.oxu.az  
"
"Bakıda evlərini turistlərə kirayə verənlərin sayı artıbAzərbaycanda şəxsi evlərin turistlərə kirayə verilməsi halları artıb.
Oxu.Az xəbər verir ki, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov bildirib.
Onun sözlərinə görə, belə hallar həm Bakının mərkəzində, həm də Bakıdan kənar ərazilərdə müşahidə edilir.
Azərbaycanda hotellərin sayının az olduğunu deyən M.Ağakərimov qeyd edib ki, ölkədə yeni hotellər inşa edilməlidir.
AzTA rəsmisi qeyd edib ki, hotellərin inşası üçün stimullaşdırıcı tədbirlər həyata keçirilməlidir: “Azərbaycana gələn turistlərin sayı getdikcə artır. Ona görə də hotellərə tələbat var”.
M.Ağakərimovun sözlərinə görə, hazırda Azərbaycanda 535 hotel fəaliyyət göstərir. Həmin hotellərin 146-sı Bakı və Abşeron yarımadasında yerləşir.
A.M.
www.oxu.az
"
"Yayda pul qazanmaq üçün biznes ideyalarHavalar getdikcə qızır və  bunun müsbət təsirlərini hamıda rahatlıqla görmək olar. Aylardır, qapalı mühitlərə qısılıb-qalan bir çox insan, fürsət tapdıqca, açıq havaya daha çox çıxır. Təbii ki, bu vəziyyət pul qazanmaq istəyən insanların da işinə yarayır. Çünki havanın isinməsi özü ilə birlikdə həm də bir çox alternativ pul qazanmaq yollarını gündəmə gətirir. Bu istər soyuq içkilər, istər də bəzək əşyaları düzəldib satan şəxslər ola bilər. Məhz onlar yay aylarında pul qazanma üsulları fikirləşib tapır.
Yay mövsümün gəlməsi ilə birliklə həm əlavə gəlir əldə etmək istəyənlər, həm də tələbələr üçün bir-birindən yaxşı iş fikirləri ortaya çıxır. Əl qabiliyyətiniz varsa, son dərəcə yaradıcı və əyləncəli işlər görərək, pul qazana bilərsiniz. Turistlərin çox ziyarət etdiyi yerdə yaşayırsınızsa, işiniz daha da asandır. Sahil kənarlarında pul qazanmağınıza səbəb olacaq, bir çox iş ideyaları mövcuddur, onlardan biri mütləq sizə uyğun gələcək.
Oxu.Az bizplus.az-a istinadən, isti havalarda pul qazandıracaq 12 tövsiyəni təqdim edir:
Sərin meyvə şirələri

Yayın istisində insanların mayeyə olan tələbatı daha da yüksəlir və onların bu ehtiyaclarını qarşılayacaq meyvə şirələrinin satışını təşkil etsəniz pul qazanma şansınız var. Bildiyimiz kimi yay mövsümü meyvə və tərəvəz baxımından bolluqdur. Lazımı icazə işlərini həll etdikdən sonra, açacağınız kiçik bir meyvə şirəsi barı (köşkü) ilə yaxşı gəlir əldə edə bilərsiniz. Hətta bu işi səyyar şəkildə, hansısa avtomobillə də görmək mümkündür.
Sahil və ya çimərliyə endiyiniz zaman, çətin, şezlonq kimi çeşidlərin satışını və ya kirayəsini edən insanlar ilə qarşılaşırsınız. Həmçinin çimərlik geyimləri və ya dəsmalları kimi müxtəlif ehtiyacları qarşılayacaq yerlər vardır. Bu iş də yaz mövsümündə, turistlərin üstünlük verdiyi yerlərdə görə biləcəyiniz ən yaxşı işlərdəndir. Son dərəcə asan satış və ya kirayə üsulu ilə rahatca pul qazanarsınız.
Döymə etmək

Tətil yerlərində ən məşhur pul qazanma yollarından biri də müvəqqəti döymələr etməkdir. Balaca bir “obyekt” yaxşı qazanc əldə etməyə kömək olacaq. Çox da pul xərcləmədən lazımı xammalı ala bilərsiniz və əgər əl qabiliyyətiniz varsa, bəsit bir şəkildə döymələr edərək, pulunuzu qazanırsınız. Bir neçə şablon və müştəriləri cəlb edəcək qiymət siyasəti. Müxtəlif kampaniyalar edərək qazanacağınız müştərilər və pulun miqdarını artıra bilərsiniz.
Bəzək əşyaları biznesi

Yay mövsümü ilə assosiasiya olunan digər biznes isə bijuteriya piştaxtalarıdır. Hər addım başı bir bər-bəzək satıcısı ilə qarşılaşa bilərsiniz. Demək olar ki, hamısının da müştərisi var. Kimlər isə öz hazırladıqları zinət əşyalarını, kimlərsə təbii daşlardan, balıq qulağından düzəlmiş əşyaları satır, ümumiyyətlə bu tip biznes üçün təbiət özü bizi xammal iə təmin edir. Həmçinin topda alıb, sonra pərakəndə satış edənlər də var. Son nəticədə mövsümün ruhuna uyğun, dəbin nəbzini tutan bəzək əşyaları təklif etsəniz, bu mövsümü mənfəətli başa vura bilərsiniz.
İnternet vasitəsilə yatırım
Forex nədir?

Yay mövsümündə yaxşı gəlir əldə edən şirkətlərin səhmlərinə yatırımlar əldə edə bilərsiniz. Yayda bu şirkətlərin fəaliyyətdə əməlli canlanma olur ki, sonradan bu canlanma özünü şirkətin səhm gəlirlərində əks etdirir. Bu hava yolları, tekstil, hotel biznesi kimi sahələr də ola bilər. Bu yatırımları internet üzərindən edə bilərsiniz, sadəcə seçici və diqqətli olun, bu yatırımlar sizə gözlədiyiniz gəliri gətirə bilər.
Otaq, velosiped və ya avtomobil kirayəsi

Turistik bölgələrdə evə sahib olanlar həqiqətən Allahın şanslı bəndələridir. Onların bir çox əlavə gəlir fürsəti var və mövsümdən asılı olaraq, əlavə qazancları yarana bilər. Boş otağın icarəyə verilməsi və ya dəniz kənarına yaxın evlərin kirayə verilməsi buna misal ola bilər. Onlar həmçinin velosiped və ya avtomobil kirayəsi də təşkil edə bilər. Boş otaqların günlük kirayəsi isə bütün yay ərzində yaxşı gəlir qazandıra bilər. Həmçinin bir neçə velosiped alıb, onları saatlıq kirayəyə vermək olar.  Həmçinin onlar öz avtomobillərini kirayə verə  və ya özləri sürücülük edə bilərlər.
Bələdçilik və ya tərcüməçilik

Yayda turistlərin çox axın etdiyi yerlərdə bələdçilərə və tərcüməçilərə ehtiyac artır. Bu sizin həm yeni insanlar tanımağınıza, həm də əlavə pul qazanmağınıza kömək edir. Bu praktika bir çox Avropa ölkələrində var, sizi “pulsuz piyada turlar” təşkil edir və turistləri ətrafınıza toplayır, onlara şəhəri gəzdirirsiniz, sonra isə onlar sizə “bəxşiş” verir. Hər şey sizin şəhərini tanımağınıza və turu necə təşkil etmə bacarığına bağlıdır. Bu sahəni inkişaf etdirib, özünüz üçün biznes yarada bilərsiniz.
Kempinq və çadır məkanları

Yayla xarakterizə olunan digər bir fəaliyyət növü isə kempinqdir. İstər çadır, istər də təbii yaşam kempinqi  ilə insanlar şəhər həyatının stressindən uzaqlaşa bilər. istər sahildə, istər də dağ yamaclarında kempinq yerləri quraraq, pul qazana bilərsiniz. Əlbəttə ki, bundan ötrü lazımı icazə sənədləri almalı olacaqsınız.
Səyyar qida satışı

Yay axşamlarında əlinə yüngülvarı bürmə alıb gəzən insanları hamımızı görürük, bəlkə özümüz də o insanlardanıq. Sendviçlər, qarğıdalı soyutması, yerli dadlar və sairə. Səyyar satışlar təşkil etmək gözəl fikir ola bilər. Tətil dövründə belə bir işə girərək, bir çox turistin diqqətini çəkə bilərsiniz. Köz üstü yeməklər, sendviç, isti qutablar və sairə. Ayaq üstü yeyiləcək, milli mətbəximizə xas yemək çeşidləri.
Üzgüçülük dərsləri

Əgər həqiqətən də üzgüçülükdə bacarıqlısınızsa, pul qazanmaq üçün bu bacarığınızı istifadə edə bilərsiniz. Axı üzməyi bacarmayan o qədər insan var. Siz müxtəlif yaş qruplarında olan insanları fərqli növ  dərslər verə bilərsiniz. Amma bu iş üçün həqiqətən bacarığınız olmalı və heç bir riskə məhəl qoymadan onu etməlisiniz. Sonrası isə asandır, sadəcə necə üzməli olduğunu insanlara sadə dillə izah etmək qalır. Bu həm də sağlamlıq və formada qalmağa kömək edir.
Təşkilatçılıq

Yay mövsümünün gəlməsi ilə toy-düyün, nişan, sünnət, ad günü, açılış mərasımləri kimi bir çox şənliklər daha da aktuallaşır. Bu şənliklər üçün “ən orijinal ideyalar” məndədir deyirsinizsə, və ya mən “hamıdan yaxşı təşkil edərdim” fikri ağlınızdan keçirsə, deməli başlamaq zamanı gəlib. Bu mövsümdə populyarlaşan tədbirlərin təşkilini üzərinizə götürün, həm insanlara kömək etmiş olun, həm də pul qazanın.
Gəlinlər üçün xüsusi əşyalar

Yay aylarının gəlməsi həm də toy mövsümünün başlanğıcıdır. Toy isə bir çox insanın pul qazana biləcəyi adətdir, nə yaxşı ki toylarımız var. sizdə toylardan öz qazancınızı götürə bilərsiniz. Toyları dekorasiya etmək üçün bəzək əşyaları, xonçalar, xına mərasımləri üçün geyimlər, gəlinin rəfiqələri üçün qolbaqlar, taclar və daha nələr hazırlamaq olar. Gəlinlər üçün özəl aksesuarlar hazırlamaq və ya gətizdirmək olar. Təkcə bu sahə üzrə ixtisaslaşıb yaxşı gəlir əldə etməyiniz mümkündür.
Hədiyyəlik əşyalar satın

Tətil və gəzinti məkanlarında, həmçinin istirahət yerlərində hər addımda bəzək və dekorativ əşyaların satılmasının şahidi olursunuz. Hər hansı bir şəhər və ya tarixi hadisə ilə bağlı əl işləri, bəzək əşyaları hər kəsin edə biləciyi bir işdir əslində, amma hər kəs bu növ bacarıq ilə pul qazana bilmir. Əl bacarığınıza güvənir və bir az da əlavə gəlir qazanmaq istəyirsinizsə, bir dəzgah da siz açıb, hədiyyəlik əşyalar hazırlayıb sata bilərsiniz.
Yaz-yay mövsümü  bir çox insanın qarşısında imkanlar açan bir zaman dilimidir. Əlavə gəlir qazanmaq və yay mövsümünü boşa keçirmək istəməyən insanlar, məhz onlara uyğun olan bir çox alternativ tapa bilər. Yaradıcılıq qabiliyyətinizi istifadə edərək, bəzək əşyaları düzəldə, yaz libasları tikə və müvəqqəti döymə işinə girişə bilərsiniz. Xüsusi ilə də tətil yerlərində əl işi olan məhsullar diqqət çəkir. Hədiyyəlik bəzək əşyaları düzəldib sata bilərsiniz və ya artan toy-düyün mərasimlərində yardımçı olaraq pul qazana bilərsiniz. Çətini müştəriləri cəlb etməkdir, sonra isə çox asandır.
S.B.
www.oxu.az
"
"Banklar səfirlik üçün arayışı neçəyə verir? Viza almaq istəyən və ya artıq təcrübəsi olan şəxslər yaxşı bilir ki, səfirliklərdən tələb olunan sənədlərdən biri də bankdan hesabda vəsaitin olması ilə bağlı arayışdır. 
Oxu.Az Banco.az-a istinadən xəbər verir ki, budəfəki araşdırma mövzumuz banklardan alınan arayışların xidmət haqları ilə bağlı oldu. 
Son iki il ərzində bankların müxtəlif xidmətlər üzrə komisyon haqlarının artmasını nəzərə alaraq, banklardan səfirlik üçün verilən arayışların xidmət haqları ilə maraqlandıq.
Qeyd edək ki, səfirliklər üçün arayış, adətən, ingilis dilində alınır və arayışlar, mütləq möhürlü olmalıdır. Səfirliklər bəzən internet bankinqlə əldə olunan çıxarışları qəbul etmir.
Beləliklə, bankların xidmət haqları ilə tanış ola bilərsiniz. Məlumat bankların saytlarından və məlumat mərkəzləri ilə əlaqə saxlayaraq əldə olunub.
Yalnız bir neçə bank ilə əlaqə saxlamaq mümkün olmayıb.  




Bankın adı


Arayışın qiyməti




Ziraat Bank


-




Yapı Kredi Bank


10 AZN




Xalq Bank


8 AZN




VTB Bank


17,70 AZN




Unibank


10 AZN




Turanbank


10 AZN




Rabitəbank


5 AZN




PAŞA Bank


5 AZN




Nikoil Bank


5 AZN




NBC Bank


10 AZN




MuganBank


Pulsuz




Kapital Bank


10 AZN




Gunay Bank


10 AZN/10 USD




Expressbank


10 AZN




DəmirBank


5 AZN




CDB BanK


10 AZN




Beynəlxalq Bank


10 AZN




Bank Silk Way


10 AZN




Bank Respublika


10 AZN




Bank of Baku


10 AZN




Bank BTB


 3 AZN/3 USD




Bank Avrasiya


5 AZN




Azər Türk Bank


10 AZN




Atabank


10 AZN




ASB Bank


0 AZN




Amrahbank


2 AZN




AGBank


10<0,5%




AFB Bank


10 AZN




AccessBank


20 AZN




U.A.
www.oxu.az
"
"Heydər Əliyev Beynəlxalq Hava Limanında ağacəkmə aksiyası keçirilibMayın 15-də Heydər Əliyev Beynəlxalq Hava Limanında “Azərbaycan Hava Yolları”nın satılan aviabiletlərin sayına görə ağac əkilməsini nəzərdə tutan genişmiqyaslı aksiyasının birinci mərhələsi həyata keçirilmişdir.
Ümumilikdə, mayın 3-dən 10-dək AZAL-ın kassalarında və rəsmi agentliklərində, həmçinin aviaşirkətin saytı vasitəsilə təxminən 25 min bilet satılmışdır. 
Pilotlar, təyyarə bələdçiləri, Aviasiya Təhlükəsizliyi İdarəsinin əməkdaşları və digərləri də daxil olmaqla “Azərbaycan Hava Yolları” QSC-nin bütün bölmələrinin əməkdaşları Heydər Əliyev Beynəlxalq Hava Limanında ağacəkmə aksiyasına qoşulmuşdur.
“Azərbaycan Hava Yolları” tərəfindən bu kimi aksiyalar respublikanın bütün hava limanlarında həyata keçirilir.
Biz bir daha diqqəti ölkəmizin və ümumilikdə planetimizin ekologiyasına mənfi təsir göstərən meşə və yaşıllıqların qırılması kimi aktual problemə yönəldirik.
Azərbaycanın milli aviadaşıyıcısı tərəfindən meşə ehtiyatlarının artırılması və ətraf mühitə qayğıkeş münasibət göstərilməsinə yönəldilmiş bu cür təşəbbüslər davam etdiriləcək. 











U.A.
www.oxu.az
"
"Ölkəmizə gələn turistlər üçün yeni xəbər – FOTOMayın 15-dən etibarən “ASAN Viza” sistemi xarici vətəndaşlara qrup şəklində viza müraciətini təklif edir. 
Oxu.Az-a “ASAN xidmət”dən verilən məlumata görə, qrup müraciətləri minimum 2, maksimum isə 10 nəfər üçün nəzərdə tutulub. 
Qrup üzvləri üçün olunan müraciətdə bir elektron poçt ünvanı istifadə və bir ödəniş əməliyyatını etməklə bir neçə müraciət ərizəsi yaradıla bilər.
Əcnəbilər və vətəndaşlığı olmayan şəxslərin “ASAN Viza” sistemi vasitəsi ilə 3 addımla ( müraciət et, ödəniş et və e-vizanı yüklə) və 3 iş günü ərzində elektron vizanı əldə etməsi mümkündür.
Elektron viza ölkədə qalma müddəti 30 günədək müəyyən edilən birgirişli sənəddir. Elektron vizalar yalnız siyahısı Azərbaycan Respublikasının Xarici İşlər Nazirliyi tərəfindən təsdiqlənən ölkənin vətəndaşlarına və həmin ölkələrdə daimi yaşayan vətəndaşlığı olmayan şəxslərə rəsmiləşdirilir.
Qeyd edək ki, Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinin operatoru olduğu “ASAN Viza” sistemi 10 yanvar 2017-ci il tarixindən etibarən fəaliyyətə başlamışdır.



U.A.
www.oxu.az
"
"Azərbaycana gələn əcnəbilərə beynəlxalq hava limanlarında viza veriləcəkMayın 15-dən Azərbaycanda keçiriləcək 2017 Formula 1 Azərbaycan Qran-Pri yarışı ilə əlaqədar ölkəyə gələn əcnəbilər və vətəndaşlığı olmayan şəxslər Azərbaycanın beynəlxalq hava limanlarında viza ala bilərlər.
Oxu.Az Trend-ə istinadən xəbər verir ki, bu, Prezident İlham Əliyevin 2 mart 2017-ci ilə tarixli “2017 Formula 1 Azərbaycan Qran-Pri yarışının təşkili və keçirilməsi ilə bağlı Azərbaycan Respublikasına gələcək əcnəbilər və vətəndaşlığı olmayan şəxslər üçün viza prosedurlarının sadələşdirilməsi” haqqında sərəncamında qeyd olunub.
Sərəncama əsasən qeyd olunan şəxslər 2017-ci il mayın 15-dən iyulun 15-dək Azərbaycan Xarici İşlər Nazirliyinin Konsulluq İdarəsinin Azərbaycanın beynəlxalq hava limanlarında yerləşən struktur bölmələrində viza ala bilərlər.
Viza verilməsi üçün bu sənədlərdən biri - Formula 1 yarışlarının beynəlxalq təşkilatçıları olan “Formula One Management Limited” şirkətinin və Beynəlxalq Avtomobil Federasiyasının müvafiq qaydalarına uyğun olaraq akkreditasiyadan keçməni təsdiq edən kart və ya digər sənəd, Bakı Şəhər Halqası Əməliyyat Şirkətində akkreditasiyadan keçməni təsdiq edən kart - əsas hesab edilir.
Sərəncama əsasən Xarici İşlər Nazirliyinə tapşırılır ki, 2017 Formula 1 Azərbaycan Qran-Pri yarışı ilə əlaqədar Azərbaycan Respublikasına gələn şəxslər üçün viza prosedurlarının sadələşdirilməsi, habelə Azərbaycan Respublikası Prezidentinin 2016-cı il 1 iyun tarixli 923 nömrəli Fərmanının 4.2-ci bəndinə əsasən təsdiq edilmiş ölkələrin siyahısı üzrə əcnəbilərin və vətəndaşlığı olmayan şəxslərin “ASAN Viza” sistemi vasitəsilə elektron viza almaq imkanı barədə “Formula One Management Limited” şirkətinə, Beynəlxalq Avtomobil Federasiyasına və xarici ölkələrin müvafiq orqanlarına məlumat versin; 2017 Formula 1 Azərbaycan Qran-Pri yarışı ilə əlaqədar Azərbaycan Respublikasına gələn şəxslər üçün viza prosedurlarının sadələşdirilməsi, habelə əcnəbilərin və vətəndaşlığı olmayan şəxslərin “ASAN Viza” sistemi vasitəsilə elektron viza almaq imkanı barədə məlumatın Nazirliyin, eləcə də Azərbaycan Respublikasının xarici ölkələrdəki səfirliklərinin və konsulluqlarının internet informasiya ehtiyatlarında yerləşdirilməsini təmin etsin.
A.M.
www.oxu.az
"
"Bodrumda tarixçəsi Kapridə başlayan “Il Riccio Beach House” hoteli açılıb – FOTO“Il Riccio Beach House” Bodrumda yeni hotel olsa da, təqdirəlayiq keçmişə malikdir. Onun yaradılmasına bir neçə kreativ qüvvə yönləndirilib. Faktiki olaraq bu hotel İtaliyanın Kapri adasında onilliklərlə uğurlu şəkildə həyata keçirilən iki əfsanəvi layihənin sintezidir. Onlardan biri Hollivudun məşhurlarının istirahət üçün seçdikləri məkan “Capri Palace Hotel & Spa” hotelidir, burada Leonardo Di Kaprionu və ya Qvinet Peltrounu görmək mümkündür.
Diqqətlə baxsaq, “Il Riccio Beach House” əslində “Capri Palace”ın kiçildilmiş variantıdır. İtaliyanın cənub memarlığına xas olan ağ divarlar, Amalfi yaxınlığında istehsal edilən keramik döşəmələr, Paoli Sandulinin işləri olan dəniz qızları - bunların hamısı Bodrumda və Kapridə var.
Qonaqlar üçün cəmi 10 lüks otaq var! Amma bu otaqlar “Capri Palace”ın yeni nömrələrinin dizaynını təkrarlayıb: ağ-mavi, açıq balkonlu, üzərində ayaqyalın gəzməkdən həzz alacağınız amalfitan döşəmələr. 
“Сapritouch” – “Capri Palace” hotelinə məxsus dəbli brendin adıdır. Qızlara Kapridə hazırlanmış iri rəngli bijuteriyalı yay ayaqqabıları yaxşı məlumdur, əslində “Capritouch”un əsas kartı da elə budur (əlbəttə ki, “Il Riccio Beach House” hotelində bu markanın butiki mövcuddur). Bundan başqa, yüksək keyfiyyətli materialdan hazırlanmış yüngül yay geyimləri, yataq dəsti, dəsmallar və mətbəx avadanlığı da mövcuddur. Hotelin bütün nömrələri “Capritouch”un yataq dəsti və dəsmalları ilə təchiz edilib. 
“Il Riccio” restoranında isə əl ilə boyanmış qablarda yemək təqdim edilir. Bu restoran Kapridə 1950-ci illərin sonundan 1960-cı illərin əvvəlinə qədər məşhur idi. Kapridə istirahət edən italyan və beynəlxalq ulduzların “ağır artilleriyası” bura baş çəkməyi özünə borc bilirdi. Onun cazibədar olmasına səbəb isə adanın əsa bəzəyi olan Lacivərd mağarasının yaxınlığında yerləşməsi idi. Həm də restoranın nəzdində çimərlik klubu mövcud idi, burada çimərək, günəş vannası qəbul edərək, soyuq kampari içərək bütün günü keçirmək olardı. Digər səbəb isə mətbəxdə idi, onun sirli sadəliyi qonaqları bura yenidən qayıtmağa məcbur edirdi.
“Il Riccio” – ənənəvi şəkildə hazırlanmış, amma nəfis hazırlanmış təzə dəniz məhsulları deməkdir. Yeməklərin dadı o qədər fərqlidir ki, sanki hər bir təamın hazırlanması etalondur. XXI əsrdə restoran “Capri Palace” hoteli tərəfindən satın alındıqdan sonra aşpaz Andrea Milyaçço yeməklərin hazırlanma qaydalarını elə bir səviyyəyə çatdırdı ki, “Il Riccio” restoranı Michelin ulduzu aldı. Bu gün üçün həm “Capri Palace Hotel & Spa”, həm də “Il Riccio Beach House Bodrum” hoteli “Mytha Hotel Anthology” mehmanxana şirkətinə daxildir.
Milyaçço – beş Michelin ulduzuna sahib olan yeddi restorana kuratorluq edən qrupun brend-şefidir. Bodrumda mətbəxi o, şəxsən rezident-şef Covanni Kayatstso ilə birgə qurub və bu mətbəx Kapridə qəbul edilmiş keyfiyyət səviyyəsinə müvafiqdir. Hətta italyan desertlərinin olduğu və hər kəsin məhdudiyyət olmadan istədiyini götürə biləcəyi “şirnikləndirmə otağı” da Bodrumda birə bir təkrar edilib. 
Restoran, spa və fitnes-mərkəzi, açıq hovuzu, kaskadlı bağı, limanlı çimərlik klubu olan ağ saray tam italyan üslubundadır. Bodrumdakı “Il Riccio Beach House” hoteldən çox şəxsi villaya bənzəyir. Bəlkə də burada toy və təntənəli tədbirlərin keçirilməsinin səbəbi budur. İtalyan həyatının ixracı isə Aralıq dənizində fəal şəkildə inkişaf edən “Mytha Hotel Anthology” qrupu sayəsində mümkündür. Hazırda onun portfoliosunda İspaniya, İtaliya, Xorvatiya və Türkiyədə yerləşən 7 hotel daxildir, bu hotellərdən beşi “The Leading Hotels Of The World”  assosiasiyasına daxildir. 
“Mytha Hotel Anthology” idarəçi-direktoru Ermanno Dzanini Bodrumdakı layihənin necə yarandığından danışıb.  
– Bodrumdakı “Il Riccio Beach House” hoteli ilə “Mytha Hotels Anthology”nin digər hotelləri ilə ümumi cəhətləri nədir?
– “Mytha Hotel Anthology” – unikal layihələrin kolleksiyasıdır, bizim üçün hər birinin DNT-si qiymətlidir. Hotelin yerləşdiyi məkanın mədəniyyəti, tarixi və təkrarolunmaz təbiəti layihələrimizi xüsusi edir. Bodrumdakı “Il Riccio Beach House” – məhz belə layihələrdəndir. Burada həm də zamana boyun əyməyən Aralıq dənizi ruhu, həyat tərzi var, bu isə “Mytha Hotel Anthology” üçün çox vacibdir. Həyatınızın hər anını dəyərləndirdiyiniz, emosional təcrübəniz bizim “Zamanı Aralıq dənizində hiss et” sloqanımızda ifadə edilib. Bodrumdakı “Il Riccio Beach House” hotelinə gəlin və haqlı olduğumu özünüz yoxlayın. 
– Bodrumdakı “Il Riccio” ideyası nədən ibarətdir?
– Bodrum – kosmopolit şəhərdir. O, çoxmillətli auditoriyanın maraqlarını əks etdirir, bura hamı üçün rahatdır. Biz sivilizasiyanın toxunmadığı məkanı gördükdə yeni “Il Riccio” hotelimiz üçün doğru məkan olduğunu və İtaliyanın sərhədlərindən kənarda yeni pərəstişkarlar tapa biləcəyimizi anladıq. Bu gözəl diyara İtaliya həyat tərzini təklif edə biləcəyimiz zamanın gəlib çatdığını anladıq!
– İlk olaraq nədən başladınız?
Sizcə bütün dünyadan olan insanlar İtaliyada nəyi bəyənir? Qastronomiya! Hoteli açmazdan bir il öncə biz restoranın açılışından başladıq. Təzə ərzaqlardan hazırlanmış sadə yeməklər hamını cəlb edir. Bu  Anakapridə məşhur olan “Il Riccio” restoranının “Michelin” ulduzunu almasına səbəb olan keyfiyyətdir. Biz ideal dəniz mətbəxinin nə olduğunu bilirik. Təcrübəmizi niyə də bölüşməyək? Biz layihəni beynəlxalq etmək qərarına gəldik. Hazırda “Il Riccio” artıq “D Maris Bay” (Türkiyə) hotelində fəaliyyət göstərir, sentyabrda Dubayda, oktyabrda Mayamidə açılacaq. 
– Qastronomiyadan başqa “Il Riccio” İtaliyaya məxsus olduğunu əks etdirən cəhət hansıdır?
Biz Bodrumda, həmçinin “Capri Palace Hotel & Spa” hotelini və onun bir hissəsi olan “Il Riccio” restoranını məşhur edən qonaqlara fərdi xidmət təcrübəmizi tətbiq etmişik. Yerli həmkarlarımızı 10 lüks nömrənin, spa və çimərliyin İtaliyada etdiyimiz kimi qayğısına qalmağı öyrətmişik.
Layihə Anakapridə “Il Riccio” layihəsi üzərində çalışan memara həvalə edilib. Bu interyer də Aralıq dənizinin və İtaliyanın ruhunu əks etdirir, yüksək keyfiyyətli, xüsusi və zövqlə seçilmiş elementlər buna xidmət edir. Ən əsası isə qonaqlar burada istirahətlərinin hər anından zövq alacaq və onu tam olaraq yaşayacaqlar! 



















































































































































































A.S.
www.oxu.az
"
"Batumidən sevgi ilə – FOTOREPORTAJAzərbaycanlı turistlərin yay aylarında ən çox üz tutduğu yerlərdən biri Gürcüstandır. Bu ölkədən yazmağı ilk növbədə qonaqpərvərlikdən başlamaq lazımdır. Yerli sakinlərin qayğısı sizi bütün səyahət boyu müşayiət edəcək. Bu qayğı səmimi və təsirlidir. Gürcülər azərbaycanlıları çox sevirlər və qonaqlara hər zaman şaddırlar, onları diqqət və qayğı ilə əhatə edirlər. Burada sizi lazımi yerə qədər ötürəcəklər, əlavə olaraq  yolüstü qısa ekskursiya da təşkil edəcəklər. İstənilən yerdə sizi ləziz yeməklərə və seçmə şərablara qonaq edəcəklər. Gürcüstanda darıxmaq? – Bunu təsəvvür etmək belə çətindir – sizin üçün hər zaman bayram əhvalı yaradacaq və gözəl musiqi və rəqslər hədiyyə edəcəklər.

Foto: Seymur Baxşev / Oxu.Az
Yuxarıda qeyd edildiyi kimi, Gürcüstanda azərbaycanlılara böyük sevgi ilə yanaşırlar. Təsadüfi deyil ki, 2016-cı ilin statistikasına əsasən, bu ölkəyə ən çox azərbaycanlılar səfər ediblər. Ötən il Gürcüstana 6 milyon 360 min 800 nəfər əcnəbi turist gəlib. Onlardan 1 milyon 523 min 75 nəfəri Azərbaycan vətəndaşı olub. Bu da 2015-ci ildə ölkəyə səfər edən turistlərin sayından 9,3% çoxdur. Azərbaycanın ardınca Ermənistan gəlir ki, bu ölkədən Gürcüstana səfər edənlərin sayı 1 milyon 496 min 246 nəfər olub. Üçüncü yerdə qərarlaşan Türkiyədən 1 milyon 254 min 089 nəfər Gürcüstanda olub. Dördüncü və beşinci yeri Rusiya və Ukrayna tutur - müvafiq olaraq 1 milyon 037 min 564 və 172 min 631 nəfər.


Foto: Seymur Baxşev / Oxu.Az
Azərbaycanlı turistlərin ən çox səyahət etdiyi yerlərdən biri də Acarıstan Muxtar Respublikasının paytaxtı Batumi şəhəridir.
Bakıdan Batumiyə hava reysi yoxdur. Lakin təyyarə və ya avtobus ilə Tbilisiyə, sonra isə təxminən 5-6 saata Batumiyə çata bilərsiz.
Qara dənizin sahili ilə uzanan yol sizi Batumi şəhərinin mərkəzinə aparır. Yolboyu salınan yaşıllıq sahələri, heç bir divarla əhatəyə alınmamış çimərliklər insana xüsusi zövq verir.


Foto: Lenta.ge
Bir-birindən gözəl abidələr və heykəllər, qeyri-adi fəvvarələr – Batumini qısa müddətdə sevirsən, buraya laqeyd qalmaq mümkünsüzdür.

Foto: batumilife.ru
Gürcüstan mətbəxi barədə söhbət ayrıdır. Burada milli xörəklər ilə yanaşı, hər regionun öz mətbəxi var. Acar mətbəxi yeməklərin müxtəlifliyinə və dadına görə sözsüz liderdir. Buraya səyahət edənlər mütləq acar xaçapurisinin dadına baxmalıdırlar. Acar xaçapurisindən sonra yemək barədə 4-5 saat yaddan çıxarmaq olar.

Yerli mətbəxin dequstasiyası Acarıstana səyahətin ayrılmaz hissəsidir. Hərdən insanda elə təəssürat yaranır ki, daha heçnə yeyə bilməzsən, lakin dana ətindən ləziz lülə kababdan, abxazuri, borane, şampinyon göbələklərindən hazırlanmış xüsusi yeməklərdən doymaq olmur.

Acarıstanda ağ şəraba üstünlük verirlər. Ən çox içilən çinandali şərabıdır. Eyniadlı üzüm növündən hazırlanan çəhrayi quru çxaveri şərabı isə regionun ən məşhur içkisidir. Çxaveri üzümü yalnız Acarıstanın Kedski rayonunda yetişdirilir. Məhsul qış aylarında, şaxtalar düşəndə yığılır. Bu şərab heç bir ölkəyə ixrac olunmur. Acarıstanda bir ilə cəmi 20 ton çxaveri üzümü yığılır.

Foto: Seymur Baxşev / Oxu.Az
Acarıstana səyahət təkcə yemək və içməkdən ibarət deyil. Respublikada gəzməli yerlər çoxdur. Onların hamısını görmək üçün sizə heç iki həftə də bəs etməyəcək. 

Foto: Acarıstan turizm departamentliyi
Batumi ilə tanışlığı köhnə şəhərdən başlamaq lazımdır. Şəhərin tarixi hissəsini dəyişilməz saxladıqları üçün gürcülərə ayrıca alqış düşür. Son illərdə Batumidə hündürmərtəbəli binaların sayı artır, lakin onlar şəhərin ümumi görünüşünü dəyişmirlər. Batuminin tarixi hissəsi göydələnlərin arxasında qalır. Çox nadir yerlərdə müasir və tarixi dövrlərin belə harmonik birləşməsini izləmək olar.




Foto: Seymur Baxşev / Oxu.Az
Batumidə Bakı küçəsi

Foto: Seymur Baxşev / Oxu.Az
Köhnə şəhərdə gəzərkən mütləq Avropa meydanını ziyarət edin. Meydanın mərkəzində Kolxida hökmdarı, arqonavt Yasonun sevgilisi Medeyanın “qızıl qoyun dərisi” ilə heykəli qoyulub. Əfsanəyə əsasən, Yasona vurulan Medeya ona “qızıl qoyun dərisi”nə sahib çıxmağa kömək edib. Abidədə sevgililərin qaçdığı gəmi də təsvir olunub.

Foto: vartumashvili.livejournal.com
Batuminin mərkəzində “Möcüzələr parkı” yerləşir. Turistləri buraya “Əli və Nino”nun heykəli, “Şeytan” çarxı və “Əlifba” qülləsi cəlb edir (konstruksiyanın perimetri üzrə gürcü əlifbasının hərfləri yazılıb). 

Foto: Seymur Baxşev / Oxu.Az
Mayak

Foto: Seymur Baxşev / Oxu.Az
Nikah evi

Qonaqların ən çox sevdiyi məkanlardan biri də “çaça” qülləsidir. İyun ayından sentyabra qədər hər gün axşam saat altıda burada dörd krandan çaça axır. Aksiya on dəqiqə davam etsə də, hər kəs bu içkinin dadına baxa bilir.

Foto: Seymur Baxşev / Oxu.Az
Dənizkənarı bulvarın ən möhtəşəm abidələrindən biri də “Əli və Nino”nun heykəlidir.
Heykəl Qurban Səidin azərbaycanlı oğlanla gürcü qızın sevgisindən bəhs edən “Əli və Nino” romanından ilhamlanaraq yaradılıb. Abidənin müəllifi heykəltəraş Tamar Kvesitadzedir.
Əli və Ninonun sevgi hekayəsini sizə hər bir batumiyalı danışacaq. Müsəlman Əli və xristian Ninonun metal fiqurları hərəkət edir. Mexanizm elə qurulub ki, heykəllər hər gün səhər saat yeddidə hərəkətə başlayır və on dəqiqədən bir qovuşurlar. Gecələr isə, heykəllər, xüsusi olaraq quraşdırılmış vasitələrlə işıqlandırılır və bütün proses kompüter texnologiyalarının köməyi ilə idarə olunur.

Piatsa – Gürcüstanın ən gözəl meydanlarından biridir. Tikintisi 2010-cu ildə yekunlaşıb. Burada hotel, restoran və kafelər fəaliyyət göstərir, turistlər üçün canlı musiqi, konsert proqramları təşkil olunur. Plasido Dominqo, Stinq, Meysi Qrey və Tamara Qverdçiteli kimi məşhurlar burada konsert veriblər.

Foto: Seymur Baxşev / Oxu.Az
Delfinari
Qara dəniz sahilində keçmiş Sovet İttifaqının ilk delfinarisi yerləşir. 1975-ci ildən buraya dünyanın müxtəlif yerlərindən turistlər gəlir. Delfinariyə giriş 15 laridir ( 10 manat). Delfin şousu açıq səma altında keçirilir. Tamaşaçılar zalı amfiteatrı xatırladır. Yay aylarında delfin şousuna maraq çox olduğundan, biletləri əvvəlcədən əldə etmək məsləhət görülür. Şou üç dildə keçirilir: gürcü, rus və ingilis. Delfinlər öz təbəssümü və məharəti ilə sizdə əsl uşaq sevinci və xoşbəxtliyi oyadacaq. Delfin şousu unudulmaz xatirələr və müsbət əhval-ruhiyyənin zəmanətidir.

Foto: Seymur Baxşev / Oxu.Az
Batuminin ətrafında da gəzməli yerlərin sayı bitmir. Misal üçün Botanika bağı və Qonio qalası.
Batumi Botanika bağı – dünyanın ən iri botanika bağlarından biridir. Faunanın ən nadir və gözəl nümayəndələrinin toplandığı bu yer hər kəsin zövqünə oxşayacaq. 1880-cı ildə rusiyalı alim Andrey Krasnov tərəfindən salınan Botanika bağı qonaqlar üçün qapılarını 1912-ci ildə açıb.
Botanika bağı 21 hissəyə bölünür. Vaxtınıza qənaət etməyin və hər zonanı ayrıca gəzin, çünki onların hər biri müxtəlif gözəlliyə malikdir. Sahəsi 110 hektar olan bağda beş mindən çox bitki növü var: yapon sakurası, maqnoliya, ekvalipt, müxtəlif növ kaktuslar, bambuklar, palmalar, kiparislər  və sairə. Botanika bağında hətta dünyanın ən yaşlı ağacı belə qorunub saxlanır. Botanika bağı Acarıstanda turistlərin ən çox üstünlük verdiyi yerlərdən biridir. Bağa giriş bileti 8 lari (5,5 manat), bələdçi ilə isə 30 lari (21 manat) təşkil edir.

Foto: Seymur Baxşev / Oxu.Az
Qonio qalası
Tarixi eramızdan əvvəl VIII-VII əsrlərə aid edilən Qonio (Apsar) qalasının ərazisi 5 hektara yaxındır. Bu qala romalılar üçün strateji siyasi və mədəni mərkəz olub.
Orta əsrlərdə qala bizanslıların, daha sonra isə Osmanlı imperiyasının tərkibinə daxil edilib. XIV əsrdə burada Gürcü knyazlığı yaradılıb.
Divarların ümumi uzunluğu 900 metrdir. Qalanın dörd giriş-çıxışı olsa da, hazırda onlardan yalnız biri (qərb) fəaliyyət göstərir. 1994-cü ildə Gürcüstan hökuməti qalanın tarixi və mədəni əhəmiyyətini nəzərə alaraq onu muzey-qoruq kimi elan edib.
Bu ərazidə müxtəlif vaxtlarda alimlərin iştirakı ilə geniş arxeoloji qazıntı işləri aparılıb.

Foto: Seymur Baxşev / Oxu.Az
Qonio qalasında fəaliyyət göstərən muzeyin ən maraqlı yerlərindən biri saxsı su kəmərinin qalıqlarıdır. Muzeydə həmçinin müxtəlif dövrlərə aid pul sikkələri, qızıl və gümüşdən hazırlanan bəzək əşyaları, qədim Yunan və Roma dövrlərinə aid keramika nümunələri də saxlanılır.

Foto: Seymur Baxşev / Oxu.Az
Batumidən 30 kilometr aralıda Tamara körpüsü və Maxunçeti şəlaləsi yerləşir.
Ümumilikdə Acariyada 25 tağlı körpü qalıb, Tamara körpüsü onlardan ən böyüyüdür. Adjariçxali çayının üzərində qaya daşlarından tikilən körpü konstruksiyasının dəqiqliyi və sıxlığı ilə heyran edir. Körpünün təxminən 900 il bundan əvvəl inşa edildiyi ehtimal olunur. Tamara körpüsü Gürcüstan mühəndisliyinin möhtəşəm nümunəsidir.

Foto: kray-zemli.com
Maxunçeti şəlaləsi

Foto: Seymur Baxşev / Oxu.Az
Çiçinatela atraksionlar parkı

Foto: Seymur Baxşev / Oxu.Az
Musiqili park
Dünya şöhrətli ulduzların konsert verdiyi  “Black Sea Arena”nın qarşısında bəstəkarlar parkı yerləşir. Parkda məşhur gürcü bəstəkarların heykəlləri ucaldılıb. Heykələ yaxınlaşdıqda isə mexanizm işə düşür və həmin bəstəkarın sənət əsərləri səslənir. Bundan əlavə parkda maraqlı formada yonulmuş ağac kötükləri var.

Foto: Seymur Baxşev / Oxu.Az
Acarıstanın bütün gözəllikləri barədə yazmaq qeyri-mümkündür. Əgər siz buralarda olmamısınızsa, çox şey itirmisiniz. Batumi səyahət etmək üçün ən ideal şəhərlərdən biridir. 
Seymur Baxşev
www.oxu.az
"
"Lənkəran rusiyalı turistlər arasında populyar MDB kurortlarının ilk beşliyindədir TurStat analitik agentliyi 2017-ci ilin yayında dincəlmək üçün rusiyalı turistlər arasında ən populyar kurortları müəyyən edib.  
Oxu.Az TurStat-a istinadən xəbər verir ki, MDB ölkələrinin rusiyalı turistlər arasında populyar olan kurortlarının ilk beşliyini müəyyən edib. Bura Qazaxıstan, Belarus, Qırğızıstan, Azərbaycan və Ermənistan kurortları daxildir. 
MDB ölkələrinin ən məşhur kurortlarının ilk beşliyinə Borovoe (Kazaxıstan), İssık-Kul (Qırğızıstan), Naroç (Belarus), Lənkəran (Azərbaycan) və Sevan (Ermənistan) daxildir. 
Reytinq hotellərin onlayn bron edilmə sisteminin məlumatı üzrə tərtib edilib. 
TurStat-ın məlumatına görə, Lənkəranda rusiyalı turistlər adətən 7 gün, İssık-Kul-da 10 gün, Naroçda 8 gün, Borovda 12 gün, Sevanda isə 3 gün müddətinə hotel nömrəsi bron edirlər.
Lənkəranda istirahət çün turist büdcəsi orta hesabla sutkada 70 dolalrdan ibarət olur. Kurorta Moskva, Sankt-Peterburq və Moskva vilayətindən gəlirlər. 
N.О.
www.oxu.az
"
"Şengen vizası asanlıqla saxtalaşdırılır: Dizayn dəyişdiriləcəkAvropa Şurasının və Avropa Parlamentinin qərarına əsasən, qısa müddət üçün veriləcək Şengen vizalarının dizaynı dəyişdiriləcək. Bu, həmin vizaların saxtalaşdırılmasının qarşısını almaq məqsədi daşıyır.
Oxu.Az Fins.az-a istinadən xəbər verir ki, vizalarda olan unifikasiyalaşdırılmış stikerlər artıq 20 ildən çoxdur ki, dəyişilməyib. Bu da onların dələduzlar tərəfindən asanlıqla öyrənilib saxtalaşdırılmasına səbəb olub.
Avropa Komissiyasının araşdırmalarına görə, ötən il ən az Şengen vizası verən ölkə Portuqaliya olub. Ən çətin viza verən ölkələr arasında Niderland və İtaliya da yer alıb.
Araşdırmalar zamanı ən tez Şengen vizası verən ölkələr də məlum olub. Bu, Latviya, Macarıstan, Yunanıstan və İslandiyadır.
Ən rahat multiviza verən ölkələr isə Avstriya və Almaniyadır.
U.A.
www.oxu.az
"
"I Bakı Şopinq Festivalı başa çatıbAzərbaycan tarixində ilk dəfə təşkil edilən şopinq festivalına yekun vurulub.
Festivalın Təşkilat Komitəsindən Oxu.Az-a bildirilib ki, aprelin 10-dan mayın 10-dək keçirilən I Bakı Şopinq Festivalı gözlənildiyindən də uğurlu alınıb.
Festivalın təşkilatçısı olan Mədəniyyət və Turizm Nazirliyinin nəzdində fəaliyyət göstərən Azərbaycan Konqreslər Bürosunun peşəkar kollektivinin müvafiq dövlət orqanları, özəl sektor və könüllülərlə birgə əməkdaşlıq şəraitində həyata keçirdiyi bu layihə ölkəmizdə və beynəlxalq aləmdə maraqla qarşılanıb.
Festival barədə danışan mədəniyyət və turizm naziri Əbülfəs Qarayev qeyd edib ki, Bakı Şopinq Festivalı dünya turizm bazarında böyük əks-səda doğurub. 
Nazir Bakıya gələn turistlərlə yanaşı, yerli vətəndaşların da festivalda fəal iştirakını yüksək qiymətləndirib. Yerli və xarici mütəxəssislərin rəyinə görə, bu təşəbbüs regionda bu sahədə liderlik üçün çox ciddi bir addım idi. 
Dünya təcrübəsində ilk dəfə olaraq, ticarət festivalı çərçivəsində həm turistlər, həm də yerli əhali bu imkanlardan faydalana bilib.
Qeyd edək ki, festivala qoşulmuş mağaza və restoranlar tərəfindən alıcılar üçün bir çox güzəşt və kampaniyalar tətbiq edilib, həmçinin mağazalar 30 faizdən 70 faizədək endirimlər edib. 
Bundan başqa turistlər və Azərbaycan vətəndaşları üçün təqdim olunmuş xüsusi ƏDV qaytarılması proqramı bütün alıcılar tərəfindən razılıqla qarşılanıb.
Xarici vətəndaşlar üçün “Tax Free” sistemi 300 manatdan yuxarı alış-verişə şamil edilirdisə, festival zamanı məbləğ 100 manatadək endirilib. 
Digər tərəfdən xarici turistlər “Tax Free” məbləğini həmişəki kimi, hava limanında deyil, şəhərdə geri ala biliblər. Bununla yanaşı, dünyada ilk dəfə olaraq yerli əhali də ƏDV qaytarılma prosesindən istifadə edə bilib.
Festival dövründə, demək olar ki, hər gün müxtəlif bədii və əyləncə proqramları təşkil edilib. Xüsusən də paytaxtımızdakı ticarət mərkəzlərində və Bakıya gələn turistlərin daha çox maraq göstərdiyi İçərişəhərdə alıcıların, şəhərimizin sakinlərinin və turistlərin maraqla qarşıladığı əyləncə proqramları təşkil edilib. 
Bakı Şopinq Festivalının fəxri qonaqları – dünya şöhrətli ulduzlar Canluka Vakki və Vera Brejneva, eləcə də digər tanınmış incəsənət ustalarının çıxışları böyük maraqla qarşılanıb.
Festival təkcə yerli medianın deyil, beynəlxalq aləmin, eləcə də xarici KİV-lərin də diqqət mərkəzində olub. Tam əminliklə demək olar ki, Bakı Şopinq Festivalı artıq bir brendə çevrilib və Festivalın gələcəkdə ənənə halını alması üçün önəmli addım atılıb.
Qeyd edək ki, gözlənildiyi kimi, uğurla başlanan Bakı Şopinq Festivalı növbəti dəfə bu ilin sonuna yaxın keçiriləcək və bu barədə məlumat yaxın vaxtlarda veriləcək.
U.A.
www.oxu.az
"
"“Booking.com”-dan Azərbaycana qarşı təxribat“Booking.com” (hotellərin onlayn bronlaşdırılması servisi - red.) Ermənistan Silahlı Qüvvələri tərəfindən işğal olunmuş Dağlıq Qarabağ ərazisində fəaliyyət göstərən hotellərlə əməkdaşlıq edir.
Oxu.Az-ın verdiyi xəbərə görə, “APA-Economics”in araşdırması nəticəsində məlum olub ki, adıçəkilən onlayn servis vasitəsilə Dağlıq Qarabağ ərazisindəki hotellərə sifariş etmək mümkündür. Belə ki, servisin axtarış bölməsinə “Stepanakert” sözünü daxil etdikdə “Khankendi (Stepanakert), Armenia” nəticəsi çıxır.

Giriş-çıxış tarixlərini (araşdırma zamanı 9-10 may tarixlərindən istifadə olunub - red.) qeyd etdikdə isə işğal olunmuş ərazilərdə fəaliyyət göstərən hotellərin mütləq əksəriyyətinin xidmətləri və qiymətləri barədə məlumat almaq mümkündür. Hotellərin hamısı işğalçı Ermənistanın bayrağı altında fəaliyyət göstərir. Üstəlik, hotellərin xidmətləri və qiymətləri barədə ətraflı məlumat göstərilib. Maraqlısı budur ki, servisin “choose your currency” (öz valyutanı seç) bölməsində “manat” qeyd etdikdə, hotellərin xidmətlərinin qiymətləri Azərbaycanın milli valyutası ilə hesablanır. Beləliklə, “Booking.com” servisinin köməyi ilə öyrəndik ki, Dağlıq Qarabağda qanunsuz fəaliyyət göstərən hotellərdə 1 gecə qalmaq (yemək daxil) 36-62 manat arasında dəyişir.
“Khachik's B&B”, “Andranik B&B”, “Vazken's Guest House” adlı əndirəbadi adlara malik hotellərdə nömrə bronlaşdırmaq bir sıra kredit kartları ilə də mümkündür.
Azərbaycan Turizm Peşəkarları Assosiasiyasının rəhbəri Ruslan Quliyev “APA-Economics”ə açıqlamasında bildirib ki, “Booking.com” servisinə bununla bağlı rəsmi səviyyədə kəskin etiraz olunmalıdır.
“Bu cür hallar bəzən məlumatsızlıqdan, bəzən isə  erməni havadarlarının fəaliyyətinə dəstək məqsədilə baş verir. ""Booking.com"" Hollandiyada qeydiyyatdan keçmiş şirkətdir. Bilirsiniz ki, vergidən yayındığı üçün bir sıra ölkələrdə, o cümlədən Türkiyədə şirkətin fəaliyyəti qadağan olunub. Bu şirkət turizm şirkətlərinin fəaliyyətinə ciddi maneələr yaradır. Bildiyiniz kimi, şirkət real olmayan aşağı qiymətlər təklif edir. Halbuki, turizm şirkətləri bu yerləri hotellərdən yuxarı qiymətə alırlar. Şirkətin Azərbaycan büdcəsinə vergi ödəyib-ödəməməsi də bilinmir. O ki qaldı, işğal olunmuş ərazilərdə qanunsuz fəaliyyət göstərən hotellərlə əməkdaşlığa, dövlətimiz buna ciddi reaksiya verməlidir.
İnanıram ki, bu araşdırma dərc olunduqdan sonra, 24 saat ərzində məsələ həllini tapacaq. Xarici İşlər və Mədəniyyət və Turizm nazirlikləri bunu kəskin qınamalı və müvafiq addımı atmalıdır. “Booking.com” üzr istəməli və səhvini düzəltməlidir”, - deyə R.Quliyev bildirib.

Assosiasiya rəhbəri əlavə edib ki, “Booking.com” servisinin Azərbaycanda nümayəndəliyi yoxdur: “Problem də elə bundadır. Şirkət Azərbaycandan pul qazanır, lakin vergi ödəmir”.

Xarici İşlər Nazirliyinin (XİN) mətbuat xidmətinin rəhbəri Hikmət Hacıyev “APA-Economics”in sorğusuna cavab olaraq bildirib ki, məsələ ilə əlaqədar dəfələrlə “Booking.com” servisinə müraciətlər edilib: “Lakin təəssüflər olsun ki, onlar tərəfindən bu istiqamətdə lazımi tədbirlər görülmür. Bu kimi internet portallarında fərdi müraciətlərin geniş yayılmış bir proses olduğunu nəzərə alaraq, biz Azərbaycanın müvafiq turizm təşkilatlarının, vətəndaş cəmiyyəti təsisatlarının, medianın da Azərbaycanın etirazını özündə əks etdirən müraciətlərlə “Booking.com” servisinə müraciət etməsini tövsiyə edirik”.
N.О.
www.oxu.az
"
"Bakı rusiyalı turistlərin 9 May tətili üçün seçdikləri ilk beşlikdədir “TurSat” analitik agentliyi 9 May bayramında turistlər arasında ən populyar istiqamətləri müəyyən edib. 
Oxu.Az “TurSat”-a istinadən xəbər verir ki, Praqa, Berlin, Budapeşt, Tallin və Bakı rusiyalıların mayın 9-da səfər etmək üçün seçdikləri xarici şəhərlərin ilk beşliyindədir.  
Qələbə günü Rusiya şəhərlərində və MDB dövlətlərinin paytaxtlarında təntənəli tədbirlər keçiriləcək və bayram atəşfəşanlığı baş tutacaq. 
Reytinq hotellərin onlayn bron sisteminin məlumatı əsasında tərtib edilib. 
“TurSat” agentliyinin məlumatına görə, may bayramlarında Bakıda turistin büdcəsi orta hesabla sutkada 85 dollar olacaq.  
Rusiyalı turistləri Azərbaycanda yerli qonaqpərvərlik, zəngin mədəniyyət, qastronomiya, şoppinq və hava şəraiti cəlb edir. 
N.О.
www.oxu.az
 
"
"Azərbaycan hotelləri turistlərdən milyonlar qazanıb
2016-cı ildə mehmanxana və mehmanxana tipli müəssisələrin gəlirləri 2015-ci illə müqayisədə 28% artaraq 234,4 milyon manat olub.
Oxu.Az Dövlət Statistika Komitəsinə istinadən xəbər verir ki, onun 60,7%-i nömrələrin təqdim olunması üzrə xidmətlərdən, 24,6%-i içkilər də daxil olmaqla qida məhsullarının satışı üzrə xidmətlərdən, 1%-i müalicə və sağlamlıq xidmətlərindən, 13,7%-i isə digər xidmətlərin göstərilməsindən əldə edilib. 
Gəlirlərin 139,8 milyon manatı (59,6%) xarici vətəndaşlara göstərilmiş xidmətlər nəticəsində formalaşıb. Belə ki, 2015-ci illə müqayisədə mehmanxana xidmətlərindən istifadə edən xarici vətəndaşların sayı 33,3% artaraq 660,9 min olub.
Onların arasında Rusiya Federasiyası vətəndaşları 14,2%, Türkiyə vətəndaşları 10,5%, Böyük Britaniya vətəndaşları 8,7%, İran vətəndaşları 7,2%, ABŞ vətəndaşları 3,3%, Ukrayna vətəndaşları 2,9%, Almaniya vətəndaşları 2,7%, İtaliya vətəndaşları 2,2%, Gürcüstan vətəndaşları 1,9% təşkil edib, 46,4% isə digər ölkələrin vətəndaşlarının payına düşüb.
Əcnəbi vətəndaşlar üzrə gecələmələrin sayı 24,7% artaraq 1 mln. 195,9 min adam-gecə olub.
Mehmanxana və mehmanxana tipli müəssisələrdə çalışan işçilərin orta illik sayı 8,3% artaraq 9062 nəfər olub və bir işçiyə düşən orta aylıq nominal əmək haqqının məbləği 555,2 manat təşkil edib. 
U.A.
www.oxu.az
"
"İlham Əliyev türkiyəli naziri qəbul edib – FOTOAzərbaycan Prezidenti İlham Əliyev Türkiyənin mədəniyyət və turizm naziri Nabi Avcının başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.














A.M.
www.oxu.az
"
"Azıx mağarası bu gün – FOTOAzərbaycanın işğal altındakı torpaqlarında yerləşən Azıx mağarasının yeni fotoları yayılıb.
Oxu.Az Modern.az-a istinadən xəbər verir ki,fotolardan birində yerli qondarma rejimin mağaranın girişində lövhə yerləşdirdiyi və gələn ziyarətçilərin əraziyə buraxıldığını görsənir. 
Həmin fotoları təqdim edirik :




















İ.N.
www.oxu.az
"
"Azərbaycanda kempinqə maraq artıb – VİDEOAzərbaycanda kempinq turizminə maraq artıb.
Oxu.Az xezerxeber.az-a istinadən məlumat verir ki, bu turlarda iştirak edən turistlər hotel və ya evlərdə deyil, təbiətin qoynunda istirahət etməyə üstünlük verirlər.
Ölkəmizdə çox az şirkətlər belə turların təşkili ilə məşğuldur. Belə şirkətlərdən birinin nümayəndəsi qeyd edir ki, kempinq turları əsasən, dağ rayonlarında, həmçinin meşə və çay kənarlarında təşkil olunur.
Kempinq zamanı əsasən, ətraf ərazilərə yürüşlər keçirilir, oyunlar oynanılır. Kempinq zamanı turistlərin bəzi vacib əşyaları da olmalıdır.
Kempinq turlarında iştirak etmək istəyənlərin ən çox maraqlandıqları və narahat olduqları isə heyvan hücumuna məruz qalmaq kimi ekstrim vəziyyətlərdir. Tur təşkilatçıları deyir ki, ərazilərə əvvəlcədən baxış keçirilir və təhlükəsizlik təmin olunur.
Turlar əsasən, yay aylarında təşkil olunur və xidmətlərdən asılı olaraq 1 günlük qiymət 10-50 manat arası dəyişir.
Mövzu ilə bağlı daha ətraflı videomaterialı təqdim edirik:


İ.N.
www.oxu.az

 
"
"AZAL sərnişinlərin ən çox səyahət etdiyi populyar istiqamətlərin adlarını açıqladı2017-ci ilin yanvar-aprel ayları ərzində Heydər Əliyev Beynəlxalq Hava Limanı 1 milyon 62 min sərnişinə xidmət edib ki, bu da ötən ilin analoji göstəricisindən 36% çoxdur.
AZAL milli aviadaşıyıcısının payına sərnişinlərin ümumi sayının 594 min nəfəri düşüb ki, bunun da 158 min nəfəri daxili reyslərlə Naxçıvan, Gəncə və Qəbələyə daşınıb.
904 min sərnişin (85%) beynəlxalq reyslərin payına düşür. Hava limanının beynəlxalq daşımaların ümumi payının 48,2%-i “Azərbaycan Hava Yolları”nın, 51,8%-i xarici aviadaşıyıcıların payına düşüb.
İstanbul, Moskva, Dubay və Kiyev əvvəlki kimi ən populyar beynəlxalq istiqamətlərin siyahısına rəhbərlik edir - bu şəhərlərə sərnişin dövriyyəsi sərnişinlərin ümumi sayının 62%-ni təşkil edib.
Məşhur istiqamətlərin siyahısına, həmçinin Tehran, Tbilisi, Doha və Sankt-Peterburq (sərnişin dövriyyəsinin 12%-i) daxildir. 
Hazırda Heydər Əliyev Beynəlxalq Hava Limanı 28 aviaşirkətə xidmət göstərir ki, onların 5-i loukosterdir. 
Heydər Əliyev Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti “Skytrax” tərəfindən Heydər Əliyev Beynəlxalq Hava Limanı 4 ulduza layiq görülüb. 
Cari ilin mart ayında Bakı hava limanı Rusiya və MDB ölkələrinin bütün hava limanları arasında göstərilən xidmət səviyyəsinə görə ən yaxşılar siyahısına başçılıq edərək “Skytrax World Airport Awards” mükafatına layiq görülüb.
U.A.
www.oxu.az
"
"AZAL Dubaya yeni aksiya çərçivəsində uşaqlar üçün 90%-lik endirim təklif edir“Azərbaycan Hava Yolları” (AZAL) Bakıdan Dubaya olan uçuşlara yeni aksiya barədə elan edir.
Hər bir böyük sərnişin Bakı-Dubay-Bakı istiqamətində 2017-ci il mayın 25-dən iyunun 25-dək olan uçuşlara aviabilet aldıqda 12 yaşınadək uşaq üçün 90% endirimlə aviabilet əldə edə bilər.
Bundan əlavə, Dubaya axşam reyslərinə (J2-015/J2-016/115/116) mayın 9-dan iyunun 25-dək olan uçuşlara böyük sərnişin üçün aviabiletin ümumi qiyməti cəmi 199 avro təşkil edəcək.
Sərnişinlər hər iki aksiyanın üstünlüklərindən eyni vaxtda istifadə edə bilərlər.
Həmçinin aviabiletin qiymətinə baqajın (23 kq-a kimi) pulsuz daşınması, soyuq və isti
yeməklərin tam çeşidi daxildir.
Aviabiletləri şirkətin www.azal.az saytında bronlaşdırmaq, AZAL-ın kassalarında və rəsmi agentliklərində əldə etmək mümkündür.
Sözügedən reyslərdə sərnişinlər “AZAL Miles” bonus proqramından istifadə edə bilərlər. “AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir:
www.miles.azal.az Proqram iştirakçısı olmayan şəxslər onlayn qeydiyyatdan keçə bilərlər. Balların avtomatik hesablanması üçün aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598-88-80;
*8880.
E-mail: callcenter@azal.az 
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
U.A.
www.oxu.az
"
"AZAL-dan aviabilet al – ağac ək! “Azərbaycan Hava Yolları” Bakı şəhərinin yaşıllaşdırılması və ətraf mühitin qorunmasına qayğı göstərilməsinə yönəlmiş xüsusi ekoloji layihənin başlaması barədə elan edir.  
2017-ci il mayın 3-dən 10-dək AZAL və AZALJET-in istiqamətləri üzrə satılan hər bir aviabiletə görə aviaşirkət bir ağac əkəcək.
Layihə çərçivəsində Heydər Əliyev Beynəlxalq Hava Limanı ətrafındakı ərazidə tinglər basdırılaraq xüsusi ağacəkmə aksiyası keçiriləcək. 
“Azərbaycan Hava Yolları” bir daha bu aksiya ilə diqqəti ölkəmizin və ümumilikdə planetimizin ekologiyasına mənfi təsir göstərən meşə və yaşıllıqların qırılması kimi aktual problemə yönəldir.
U.A.
www.oxu.az
"
"Əbülfəs Qarayev: Dələduzluğun qarşısı alınacaq“Dövlət Turizm Reyestrinə daxil olacaq iştirakçılar daha məsuliyyətli olacaq”.
Oxu.Az “Report”a istinadən xəbər verir ki, bunu Mədəniyyət və Turizm naziri Əbülfəs Qarayev “Turizm haqqında” yeni qanun layihəsinin Milli Məclisin plenar iclasında birinci oxunuşda müzakirəsi zamanı bildirib.
Onun sözlərinə görə, reyestrin yaradılması dələduzluğun qarşısını alacaq, nəzarət funksiyasını tam şəffaf həyata keçirməyə imkan verəcək.
O bildirib ki, viza rejiminin sadələşdirilməsi ölkəyə turist axınının artmasına təsir edib. Azərbaycan müxtəlif sərgilərdə iştirak edir, dünya TV-lərində Azərbaycanın turizm imkanları təbliğ olunur. Bu da Azərbaycana diqqəti artırır.
“Azərbaycana son 3 ayda gələn turistlərin sayı əvvəlki ilin eyni dövrü ilə müqayisədə 25% artıb. Strateji Yol Xəritəsinə uyğun olaraq marketinq bazarında 15 ölkə müəyyən olunub və geniş potensialı böyük olan ölkələr müəyənləşdirilib. 
Bu da indi öz nəticəsini verir. Belə ki, əgər ölkəyə turist gəlişi 25% artıbsa, məhz 15 ölkədən Azərbayacana gələn turistlərin sayında isə artım daha çox olub, 30%-i keçib. Dövlətin siyasəti, ünvanlı layihələr öz nəticəsini verir”, - deyə nazir əlavə edib.
Ə.Qarayev bildirib ki, elektron turizm xidmətlərinin istifadəsinə böyük önəm verilməlidir:
“Qanunda yeni turizm zonalarının yaradılması və idarə edilməsi, xidmətdə yeni beynəlxalq standartların tətbiqi, tədris sisteminin formalaşdırılmasına dair yeniliklər mövcuddur”.
U.A.
www.oxu.az
"
"Deputat “halal hotel”lərdən danışdı: Hotel kolbasadır ki?“Azərbaycana gələn turistlərə viza verərkən diqqətli olmaq lazımdır”.
Oxu.Az Trend-ə istinadən xəbər verir ki, bunu Milli Məclisin deputatı Siyavuş Novruzov parlamentdə “Turizm haqqında” qanun layihəsinin müzakirəsi zamanı deyib.
O qeyd edib ki, turist adı ilə kimə gəldi viza verilməsi düzgün deyil: “Bu gün dünyada nələr baş verdiyini hamımız görürük”.
S.Novruzov deyib ki, turist adı ilə 5-10 nəfər gəlib birlikdə mənzil kirayələyib qalırlar: 
“Ancaq orada nə niyyətlə, necə qalırlar, heç kim bilmir. Evi verən heç onların pasportlarının surətini də tələb etmir”.
S.Novruzov, həmçinin bildirib ki, ölkədə yeni bir qəribə hal yaranıb: “İndi də “halal hotel” reklam edirlər. Reklam edirlər ki, filan hotel halaldır. Belə çıxır ki, digərləri haramdır? Bir vaxtlar kolbasanı halal adı ilə reklam edirdilər. Hotel kolbasadır ki?”.
Vitse-spiker Ziyafət Əsgərov isə bildirib ki, Azərbaycana gələn turistlər ilə bağlı təhlükəsizlik baxımından narahatlığa əsas yoxdur: “Turistlər gələrkən Dövlət Sərhəd Xidmətində, Miqrasiya Xidmətində qeydə alınırlar. Amma təbii ki, ayıq-sayıq olmalıyıq”.
U.A.
www.oxu.az
"
"Yeni qanun layihəsi qəbul edildi: Turizm sektorunda nə dəyişəcək?“Turizm infrastrukturu və onun subyekti turizm sahəsində fəaliyyətə yalnız onun barəsindəki məlumatlar Dövlət Turizm Reyestrinin aktiv bölməsinə daxil edildikdən sonra başlayacaq”.
Oxu.Az APA-ya istinadən xəbər verir ki, bu barədə Milli Məclisin bugünkü plenar iclasında “Turizm haqqında” qanun layihəsinin müzakirəsi zamanı Əmək və sosial siyasət komitəsinin sədri Hadi Rəcəbli deyib.
İki ilə yaxın müddətdə qanun layihəsi üzərində işin getdiyini deyən H.Rəcəbli bildirib ki, bununla bağlı 10-dək ölkənin təcrübəsi öyrənilib.
“Prezident İlham Əliyev ölkədə əməktutumlu iş yerlərinin sayının artırılmasına töhfə verəcək turizm sahəsinin inkişafını prioritet elan edib. Bu sektorun stimullaşdırılması məqsədi ilə qanun layihəsində bir sıra müddəalar nəzərdə tutulub.
Sənəddə turizmin müxtəlif növlərinin hüquqi tənzimlənməsi və inkişaf  strategiyası əksini tapıb. Turizm sektoruna sərmayə qoyan sərmayədarlara güzəştlərin tətbiqi planlaşdırılır. Qanun layihəsində nəzərdə tutulan tədbirlərin icrası ilə turizm mövsümü anlayışı aradan qaldırılacaq, ölkədə turizm günlərinin sayı artacaq”.
Layihə birinci oxunuşda səsə qoyulub və qəbul edilib. 
Qeyd edək ki, qanun layihəsinə əsasən, nəzarət orqanı üç ayda bir dəfədən az olmayaraq Dövlət Turizm Reyestrinin aktiv bölməsindəki məlumatları rəsmi nəşrlərdə dərc edir, həmin bölmə isə müvafiq rəsmi internet səhifəsini daim yeniləşdirir. 
Turizm infrastrukturu və onun subyekti barədə məlumatın Dövlət Turizm Reyestrinin aktiv bölməsinə daxil edilməsi üçün uyğunluq-yoxlama komissiyası tərəfindən aparılan yoxlamanın nəticələrinə uyğun olaraq qərarın qəbul edilməsi, müraciət edən şəxsə bu qərarın bildirilməsi və həmin qərardan şikayət edilməsi qaydaları Dövlət Turizm Reyestrinin yaradılması (strukturlaşdırılması), aparılması və istifadəsi haqqında qaydalarda təsbit edilir. 
Turizm sahəsinin inkişaf etdirilməsi məqsədi ilə turizm fondları yaradıla bilər. Turizm fondları turizm sahəsində sahibkarlığın güzəştli şərtlərlə maliyyələşdirilməsini həyata keçirir. 
Hər bir turizm fondunun himayə şurası həmin fondun daxili qaydalarını, o cümlədən maliyyə vəsaitlərinin ayrılması qaydalarını qəbul edir.
Bu qanun Azərbaycanda turizm sahəsində dövlət tənzimləməsi, turizmin dövlət idarəetməsi və dövlət nəzarəti, turizm ehtiyatları, turizm fəaliyyətinin təşkili, turizm sahəsində təhlükəsizlik, maliyyə mənbələrinin təsnifatı, investisiya qoyuluşu və bu sahənin digər üsullarla stimullaşdırılması, sığorta və məlumatlandırma məsələləri ilə bağlı münasibətləri tənzimləyir.
Qanun layihəsində sağlamlıq turizmi, sosial turizm, ekoloji turizm, ekstremal turizm, kənd yaşıl və digər turizm növlərinin xüsusiyyətləri və tənzimlənməsi qaydaları əks olunub.
Qanun layihəsində qeyd olunub ki, turizm sahəsində dövlət tənzimləməsini və nəzarətini həyata keçirən müvafiq icra hakimiyyəti orqanı bildirişlə müraciət etmiş müvafiq ailə-kəndli təsərrüfatının kənd yaşıl turizmi ilə məşğul olmaq imkanlarını və idarəetmə tələblərinə riayət edilməsini yoxlayır və həmin təsərrüfat barədə məlumatları Dövlət Turizm Reyestrinin aktiv bölməsinə daxil edir.
Qanun dərc edildiyi gündən qüvvəyə minəcək və bu qanun qüvvəyə mindiyi gündən “Turizm haqqında” 1999-cu il 4 iyun tarixli qanun qüvvədən düşəcək.
U.A.
www.oxu.az
"
"Gürcüstan turizmdən nə qədər qazanıb?Cari ilin aprel ayında Gürcüstanı 510 min 594 xarici vətəndaş ziyarət edib ki, bu da ötən ilin analoji dövrü ilə müqayisədə 10,2% çoxdur. 
Oxu.Az APA-ya istinadən xəbər verir ki, bu barədə Gürcüstanın Milli Turizm Administrasiyasının açıqladığı məlumatda deyilir.
Ötən ay ərzində qonşu ölkəyə səfər edən xaricilərdən 222 min 622 nəfəri (29,7% artım) ölkə ərazisində 1 sutkadan çox qalıb.
Apreldə Gürcüstana səfər edən Azərbaycan vətəndaşlarının sayı illik müqayisədə 7,1% artıb.
Bundan başqa, Ukraynadan Gürcüstana səfər edənlərin sayında 27,2%, Rusiyadan 16,5%, Ermənistandan isə 13,2%-lik artım müşahidə olunur.
Avropa İttifaqına üzv olan ölkələrdən Gürcüstana səfər edənlərin sayında da müsbət dinamika qorunmaqdadır. 
Apreldə Gürcüstana daha çox Almaniya (+74%), Böyük Britaniya (+51%), Litva (+43%) və Polşa (+26%) vətəndaşları səfər edib.
Ümumilikdə, yanvar-aprel ayları ərzində Gürcüstana 1,7 mln. nəfər xarici vətəndaş səfər edib ki, bu da ötən ilin müvafiq dövrü ilə müqayisədə 11,1% çoxdur.
Qeyd edək ki, 2016-cı ildə Gürcüstanın turizm sektorundan əldə etdiyi gəlir 2,2 mlrd. dollar təşkil edib. 
Ötən il Gürcüstanın ümumi daxili məhsul istehsalında turizmin payı 7,1% olub.
U.A.
www.oxu.az
"
"Lənkərana bu şəhərlərdən birbaşa aviareys açılırRusiyanın Hava Nəqliyyatı üzrə Federal Agentliyi Yekaterinburq şəhərindən Lənkərana aviareyslərin yerinə yetirilməsinə icazə verib.
Oxu.Az APA-ya istinadən xəbər verir ki, uçuşları “Severnıy veter” (Şimal küləyi) aviaşirkəti yerinə yetirəcək. Bildirilir ki, aviaşirkət həftədə 3 dəfə Lənkərana uçacaq.
Bundan başqa, şirkət Moskva və Sankt-Peterburq şəhərindən də Lənkərana uçuşlar yerinə yetirmək niyyətindədir.
Qeyd edək ki, hazırda Yekaterinburqun “Koltsovo” hava limanından Bakıya birbaşa aviareys mövcuddur. Aviareysi “Ural hava yolları” aviaşirkəti yerinə yetirir.
U.A.
www.oxu.az
"
"Amerikaya turist vizasını necə almaq olar? – SƏNƏDLƏRYay artıq qapıdadır. Dincəlmək üçün bir-birindən cazibədar onlarla ölkə var. Bəziləri viza tələb edir, digərləri isə yox. Əgər istiqamətiniz ABŞ olacaqsa, bu yazı tam da axtardığınız məlumatlarla doludur. 
1. Lazım olan sənədlər:
Birləşmiş Ştatlara səyahət üçün yararlı olan pasport. Pasport Birləşmiş Ştatlarda qalacağınız müddətdən sonra ən azı altı ay qüvvədə olmalıdır (ölkə ilə səciyyəvi sazişlər istisnalara yol verdiyi hallardan başqa)
Ən son verilmiş ABŞ vizasının olduğu pasport (müvafiq hallarda).
Viza ərizəsi, Forma DS-160
Son 6 ay ərzində çəkilmiş bir ədəd 5x5 rəngli fotoşəkil. Dövlət Departamentinin fotoşəkillərlə bağlı qaydalarına dair əlavə məlumatı bu səhifədən almaq olar.
Birləşmiş Ştatlara başqa məqsədlərlə daxil olduğu hallar istisna olmaqla, müşayiət edən ailə üzvləri, müvafiq olaraq nikah haqqında şəhadətnamənin əslini (həyat yoldaşı) və/yaxud doğum haqqında şəhadətnamələri (21 yaşından kiçik subay uşaqlar üçün) təqdim etməlidir. Bir çox viza növləri əlavə sənədlər tələb edir - https://ais.usvisa-info.com/az-…/…/information/required_docs
2. Yuxarıda qeyd olunan ölçülərdə foto çəkdirirsiniz.
3. DS-160 formasını onlayn doldurursunuz .
Formanı yükləmək üçün linkə daxil olub ölkəni seçib şəkildə qeyd edilən kodu yazıb müraciətə başlayırsınız. Bütün detalları doğru yazın. Dolduracağınız hər məlumatın nüsxəsini almağı unutmayın! - https://ceac.state.gov/genniv/default.aspx
4. Formanı doldurduqdan sonra aşağıdakı linkə daxil olub qeydiyyatdan keçərək özünüzə hesab yaradırsınız, sonra ödəniş edirsiniz.
5. Email ünvanınıza ödənişin qəbul olunduğunu təsdiq edən məktub gələcək. 
Bundan sonra müsahibə gününü seçə biləcəksiniz. Adətən, ən tez bu məktubdan 25 gün sonra müsahibə seçə bilərsiniz. Müsahibə tarixini bu saytdan seçəcəksiniz - https://ais.usvisa-info.com/
6. Məqsədiniz ABŞ-da daimi qalmaq olsa belə səfirlikdə şübhə yaratmayın.
7. Bank hesabınızda çox böyük məbləğ göstərməyin. Bir nəfərə 4000 ABŞ dolları kifayət edir.
8. Mütləq iş yerindən arayış və ya tələbə kağızınız olsun. Heç biri olmasa vizanı unudun.
9. Adınıza avtomobil və ya ev olsa bu sizin üçün əlavə üstünlük yaradır.
10. Mütləq hoteldə nömrə bron edin. Booking.com-dan bron edən kimi təsdiq səhifəsini çapdan çıxarın (iki günə ödəniş etməyəndə ləğv olunur).
11. Yuxarıda qeyd edilən ölçüdə fotonu iki nüsxədə çıxararaq özünüzlə müsahibəyə götürün.
12. Təyyarə bileti almayın, bron edin (onlayn yox, aviakassalardan bron etmək məsləhətdir).
13. Müsahibəyə gedərkən üstünüzə olan hər şeyi təhvil verirsiniz (sənədlərdən başqa). 
14. Müsahibə alan şəxsin qarşısında həyəcanlanmayın, danışarkən gözündən başqa heç yerə baxmayın, yoxsa yalan danışdığınızdan şübhələnə bilərlər.
15. Səyahətin məqsədi, ziyarət edəcəyiniz yerlər və gələcək planlar barədə sualları mütləq eşidəcəksiniz.
16. Səyahət müddətini iki həftədən çox göstərməyin.
17. ABŞ-a səyahət zamanı özünüzlə ən azı 3000 dollar pul götürün.
S.B.
Mənbə: misirzada.us
www.oxu.az
"
"Bakıdan kruiz gəmisində səyahət təşkil ediləcəkXəzər dənizində kruiz gəmisi işə düşəcək.
Oxu.Az-ın İstiPress-ə istinadən verdiyi məlumata görə, “çay-dəniz sinfindən olan və Rusiyada tərsanədə inşa edilən ilk gəmi 2019-cu ildən başlayaraq Xəzər dənizində kruiz səfərlərinə başlayacaq. Gəmi Bakıdan Rusiya, İran, Türkmənistan limanlarına daxil olmaqla hərəkət edəcək.
Bu barədə “Mosturflot” turizm şirkətinin direktor müavini Svetlana Qonçarova məlumat verib.
Onun sözlərinə görə, gəmi Həştərxanda hazırlanır. İkinci gəminin də inşası barədə razılıq əldə edilib.
“İndi ilk gəminin marşrut planı hazırlanır. Gəmi həm çay, həm dənizdə hərəkət edə bildiyi üçün klassik “Moskva - Sankt-Peterburq” marşrutu saxlanılacaq. O, həm də Xəzər dənizində çalışacaq”.
Onun sözlərinə görə, bu cür kruizlər Bakıdan yola başlayıb İran, Türkmənistana gedib, Mahaçqalaya daxil olub və sonra yenidən Bakıya qayıdacaq.
“Payız fəslində gəmi Qara dənizdə bir neçə reys həyata keçirəcək. Qışda isə Soçidə mehmanxana kimi fəaliyyət göstərəcək”.
Z.Q.
www.oxu.az
"
"Əcnəbi bələdçilərin Azərbaycana gəlişi məhdudlaşdırıla bilər“Azərbaycana səfər edən turistlərin özləri ilə əcnəbi bələdçi gətirməsinin qarşısını almaq üçün qanunvericilikdə müəyyən dəyişiklik etmək olar”.
Oxu.Az Trend-ə istinadən xəbər verir ki, bunu  Mədəniyyət və Turizm Nazirliyinin Turizm şöbəsinin müdiri Aydın İsmiyev deyib.
Onun sözlərinə görə, hazırda əsasən, ərəb turistləri Azərbaycana gəldikdə özləri ilə bələdçi gətirirlər: “Əcnəbilərlə bələdçilərin gəlməsi halları axın formasında deyil. Amma müəyyən zamanlarda bu hallar müşahidə edilir. Bu bələdçilər bəlkə də turistlərə abidələrimiz, tarixi yerlərimiz haqqında düzgün olmayan, fərqli məlumat verirlər?! 
Ona görə də qanunvericilikdə qeyd olunmalıdır ki, bələdçilər akkreditasiyadan keçib kart aldıqdan sonra bələdçilik edə bilərlər. Əgər bələdçinin akkreditasiya kartı yoxdursa, onun bələdçilik etməyə səlahiyyəti yoxdur”.
A.İsmiyev bildirib ki, hazırda Azərbaycanda bələdçi kimi fəaliyyət göstərmək istəyən şəxslərin hamısı Mədəniyyət və Turizm Nazirliyinin Azərbaycan Turizm və Menecment Universiteti tərəfindən akkreditasiyadan keçirilir.
U.A.
www.oxu.az
"
"Aeroportda itmiş baqaja görə nə qədər kompensasiya verilir?Səyahət edərkən hava limanında qeydiyyatdan keçdikdən sonra baqajlarımızın taleyi “yad əllərə” təslim edilir. 
Oxu.Az xəbər verir ki, bəzən sağ-salamat yola saldığımız baqaj ya gec, ya zədələnmiş olaraq geri dönür, ya da heç dönmür. 
Əlbəttə ki, bu hal səyahət edən insanlar üçün heç də ürəkaçan deyil. Lakin haqlarını bilən sərnişinlər, hətta bu vəziyyətə sevinə bilərlər. Çünki itmiş və zədələnmiş baqaja görə 1250 avroyadək kompensasiya alma haqları var.
Hava Nəqliyyatında bütün tənzimləmələr Varşava və Monreal Konvensiyalarına əsasən həyata keçirilir. Uçuş zamanı sərnişinlərin hüquqları və onların baqaj haqlarının sərhədləri məhz bu konvensiyalara uyğun müəyyən edilir. 
Qaydalara əsasən, itmiş baqajın tapılması üçün əvvəlcə hava yolu şirkətinin “itmiş əşyalar şöbəsi” araşdırmalara başlayır. Sonra isə daha üst qurumlar işə cəlb edilirlər. Bir ay ərzində tapılmayan baqaj üçün isə kompensasiya işlərinə start verilir.

1 kq itmiş baqaj 20 dollar
Əgər qeydiyyatdan keçmiş (checked in) baqajınız itər, zədələnər və ya gecikərsə, Varşava konvensiyasına görə, hava yolu şirkəti hər kiloqrama görə 250 Poincare Franc (təxmini 20 dollar) kompensasiya ödəməlidir. Monreal Konvensiyasına görə isə hava yolu şirkətinin məsuliyyəti 1250 avro ilə məhdudlaşdırılır. 
Yəni, bundan yüksək məbləğ tələb etmək sadəcə vaxt itkisidir. Çünki sərnişinlər bilet alarkən qaydaları qəbul etmiş olurlar. 
Əgər zədələnmə baqajın özündə olan qüsura görə baş verərsə, onda sərnişinlərin heç bir kompensasiya tələb etmə haqqı yoxdur.
Baqajınız zədələnərsə
- Əgər baqajınız zədələnibsə, zədəni baqajı təslim aldığınız anda aşkar etsəniz, terminalı tərk etməmış hava yolu şirkətinə yazılı müraciət etməlisiniz.

- Əgər baqajınız zədələnibsə, baqajı təslim aldıqdan sonra 7 gün ərzində hava yolu şirkətinə yazılı müraciət etməlisiniz.
- Əgər baqajınız zədələnibsə və üstəlik, gecikibsə, onda baqajı təslim aldıqdan sonra 21 gün ərzində hava yolu şirkətinə yazılı şəkildə bildirməlisiniz.
Gec gələn baqaja görə ödəmə
Əksər sərnişinlər bu haqda məlumatsızdırlar. Əgər baqajınız gec gəlibsə, o zaman baqaj təhvil verilənədək çəkdiyiniz xərcləri göstərən fakturalarla birlikdə hava yolu şirkətinə birbaşa və ya yazılı olaraq müraciət edə bilər, pulunuzu geri ala bilərsiniz.
Mənbə: seyyah.az
U.A.
www.oxu.az
"
"Evləri hostel kimi istifadə etmək mümkün olacaq –YENİLƏNİBAzərbaycanda özəl çoxmənzilli yaşayış sahələrinin və yaşayış evlərinin mehmanxana və ya mehmanxana tipli obyekt kimi istifadə edilməsi asanlaşır.
Oxu.Az Trend-ə istinadən xəbər verir ki, bu barədə məsələ Milli Məclisin bu gün keçirilən plenar iclasında Mənzil Məcəlləsinə təklif edilən dəyişiklikdə öz əksini tapıb.
Qanun layihəsi haqqında məlumat verən Milli Məclisin Hüquq siyasəti və dövlət quruculuğu komitəsinin sədri Əli Hüseynli bildirib ki, dəyişikliyə əsasən, mehmanxana, mehmanxana tipli obyektlər və müvəqqəti yaşayış üçün nəzərdə tutulan digər tikinti obyektləri “yerləşmə vasitələri” adlandırılır və statusuna görə yaşayış sahəsi hesab edilirlər.
Nəticədə özəl mənzil fonduna aid çoxmənzilli yaşayış sahələrinin və yaşayış evlərinin mülkiyyətçi tərəfindən “yerləşmə vasitəsi” kimi istifadəsi üçün heç bir prosedur qaydası (yaşayış sahəsinin qeyri-yaşayış sahəsinə keçirilməsi) tələb olunmayacaq.
Ə.Hüseynli bildirib ki, bu dəyişiklik turizmin inkişafı ilə bağlı kiçik, amma əhəmiyyətli dəyişiklikdir.
Deputat Asim Mollazadə bu dəyişikliyə etiraz edib. O qeyd edib ki, yaşayış sahəsində mehmanxanaların yerləşdirilməsi əhalinin istirahət hüququnu poza bilər: “İnsanların öz yaşayış sahəsində sabit, sakit yaşamaq hüquq var, biz isə bu hüququ pozuruq. Ona görə də bu düzəliş vətəndaşların şəxsi həyat mühitinə müdaxilə şəraiti yaradır”.
Milli Məclisin Əmək və sosial siyasət komitəsinin sədri Hadı Rəcəbli həmkarının fikirlərini dəstəkləməyib. O qeyd edib ki, uzun müddətdir ki, “Turizm haqqında” qanun layihəsi üzərində iş gedir, dünya təcrübəsi öyrənilir:
“Biz bilirik ki, Avropada da ayrıca mənzillər turizm obyekti kimi istifadə edilir. Bu layihə Azərbaycanda turizmin inkişafına böyük töhfə verəcək”.
Spiker Oqtay Əsədov isə bildirib ki, Türkiyənin 35-40 min əhalisi olan şəhərlərinə hər ay 100 min turist gəlir: “Ev turizmi olmasa, o qədər turisti yerləşdirmək mümkün olmaz”.
Deputat Əflatun Amaşov sözlərinə görə, Gürcüstanda da əhalinin hüququ var ki, öz mənzillərinin qapılarını turistlərin üzünə açsınlar: “Ona görə də hesab edirəm ki, Azərbaycanda da belə imkanın yaradılması turizmin inkişafına töhfə verə bilər”.
Müzakirələrdən sonra dəyişikliklər səsə qoyularaq qəbul edilib.
24 aprel, 12:25
Azərbaycanda özəl çoxmənzilli yaşayış sahələrinin və yaşayış evlərinin mehmanxana və ya mehmanxana tipli obyekt kimi istifadə edilməsi asanlaşır.
Oxu.Az-ın Trend-ə istinadən verdiyi məlumata görə, bu barədə məsələ Mənzil Məcəlləsinə təklif edilən dəyişiklikdə öz əksini tapıb.
Dəyişikliyə əsasən, mehmanxana, mehmanxana tipli obyektlər və müvəqqəti yaşayış üçün nəzərdə tutulan digər tikinti obyektləri “yerləşmə vasitələri” adlandırılır və statusuna görə yaşayış sahəsi hesab edilirlər. Nəticədə özəl mənzil fonduna aid çoxmənzilli yaşayış sahələrinin və yaşayış evlərinin mülkiyyətçi tərəfindən “yerləşmə vasitəsi” kimi istifadəsi üçün heç bir prosedur qaydası (yaşayış sahəsinin qeyri-yaşayış sahəsinə keçirilməsi) tələb olunmayacaq.
Təklif edilən dəyişikliyi şərh edən “MBA Group” konsaltinq şirkətinin baş direktoru, daşınmaz əmlak sahəsində ekspert Nüsrət İbrahimov bildirib ki, bu dəyişiklik insanlara öz yaşayış evlərindən daha asan şəkildə mehmanxana və ya hostel kimi istifadə etmələri üçün şərait yaradır:
“Hazırkı qanunvericiliyə əsasən, yaşayış sahəsinin qeyri-yaşayış sahəsinə keçirilməsi üçün müvafiq icra hakimiyyəti orqanından icazə almalısan, ancaq dəyişiklikdən sonra mehmanxanalar yaşayış kateqoriyasına aid ediləcəyi üçün buna ehtiyac qalmır. Yəni, hazırkı qanunvericiliyə əsasən, mehmanxanalar qeyri-yaşayış kateqoriyasına aid edilir, dəyişiklikdən sonra isə mehmanxanalar yaşayış kateqoriyasına aid ediləcək.
İnsanlar yaşayış evlərini alıb kiçik hostellər edirlər və onun üçün müvafiq icra hakimiyyətinə müraciət edirlər. Bu dəyişiklik Mənzil Məcəlləsinə ona görə edilir ki, icra hakimiyyətinə müraciət etməyə ehtiyac qalmasın, insanlar bunun üçün get-gələ düşməsinlər"".
N.İbrahimov bildirib ki, bununla belə öz yaşayış evini mehmanxana və ya hostel kimi istifadə etmək istəyənlər Vergilər Nazirliyində, Mədəniyyət və Turizm Nazirliyində qeydiyyatdan keçməlidirlər, eyni zamanda müəyyən standartlar var ki, onlara əməl olunmalıdır.
O qeyd edib ki, yaşayış evi mehmanxana və ya hostel kimi istifadə edilirsə, onun giriş-çıxışı ayrı olmalı, ətrafda yaşayan insanlara maneçilik törətməməlidir.
Z.Q.
www.oxu.az
"
"Azərbaycana gələr ərəblərin sayı artıbBƏƏ-dən gələn turistlərin sayı 22, İraqdan gələnlərin sayı 30 dəfə artıb.“2015-ci illə müqayisədə 2016-cı ildə Azərbaycana İordaniyadan 2 dəfə, Küveytdən 3,2 dəfə, Qətərdən 5,5 dəfə, Səudiyyə Ərəbistanından və Omandan 10 dəfə, Birləşmiş Ərəb Əmirliklərindən 22 dəfə, İraqdan 30 dəfə çox turist gəlib”. 
Oxu.Az-ın APA-ya istinadən verdiyi məlumata görə, bunu Mədəniyyət və Turizm Nazirliyinin sektor müdiri Mahir Qəhrəmanov deyib.
Onun sözlərinə görə, Azərbaycanın müsbət turizm imicinin yaradılması və turizm məkanı kimi tanıdılması istiqamətində aparılan məqsədyönlü tədbirlər ölkəyə gələn turistlərin sayının artımına töhfəsini verib. 
“Körfəz ölkələri və Çin, Koreya, Yaponiya, Malayziya, Sinqapurla münasibətdə sadələşdirilmiş viza sisteminin tətbiqi mövcud turist axınına müsbət təsiri göstərib. Bu ölkələrin əksəriyyətindən ölkəmizə gələn müsəlman turistlərin sayında əsaslı artım qeydə alınıb. 2016-cı ilin ilk 3 ayı ilə müqayisədə 2017-ci ilin müvafiq dövründə İrandan 2 dəfə çox turist gəlib” - deyə, o qeyd edib. 
Z.Q.
www.oxu.az
"
"“Fairmont Bakı”da enerji səmərəliyinin qiymətləndirilməsi mövzusunda konfrans keçirilib“Fairmont Bakı” hotelində 25 aprel 2017-ci il saat 10:00 radələrində Binaların enerji modelləşdirilməsi və “Fairmont Bakı” hotelinin enerji səmərəliyinin qiymətləndirilməsi mövzusunda konfrans keçirilib.
Konfransda çıxış edən Rusiya və Britaniya mütəxəssisləri “Alov Qüllələri” binalar kompleksinin enerji istehlakı modeli və yeni “REEN ZOOM AZERBAİJAN” qiymətləndirmə standartı barədə məlumat verib.
Təhlil nəticəsində “Fairmont Bakı” hotelinin mühəndis sistemləri yuxarıda göstərilən standartın 71 xalını yığıb. Bunun əsasında Azərbaycan Yaşıl Tikinti Şurası tərəfindən “5 yaşıl ulduz” sertifikatının təqdimetmə mərasimi keçirilib.
“Fairmont Bakı” hoteli daim enerji səmərəliliyinə yüksək diqqət yetirmiş və bu sahədə lazımi bütün addımları atmışdır. Hotelin qonaq otaqlarında ağıllı ev sistemi quraşdırılmışdır. Belə ki, qonaq açarı ilə qapını açdığı zaman avtomatik olaraq otaq işıqlanır, pərdələr avtomatik açılır və kondisioner yuxu rejimindən komfort rejiminə keçir. Bu senaryonun adı xoş gəlmisiniz adlanır. İctimai yerlər də, eyni zamanda ağıllı ev sistemi ilə avtomatik idarə olunur. Belə ki, günün saatlarına uyğun olaraq işıqlanma sistemi fərqli modlara keçir. Bütün hotel boyu enerjiyə qənaət tipli “floresan” və son zamanlar isə led tipli işıqlanma sistemlərinə keçilmişdir. Su təchizatında axar çeşmələr avtomatik sensorlarla təmin olunmuşdur. Su başlıqları daha ekonomik başlıqlarla əvəz olunaraq 2 dəfə suya qənaət olunmuşdur. 
Qeyd etmək lazımdır ki, enerji modelləşdirmə inşaatda, interyer dizaynda və s. güclü bir alətdir. Səmərəliklə bərabər bu üsul otaqların mikroiqlimi, hətta binanın, yaxud otağın dizayn layihə mərhələsində qiymətləndirir. Bu üsul pəncərələrin günəş trayektoriyasına nisbətən oriyentasiyasını, quraşdırılmış istilik və havalandırma qurğuları, hətta insan bədənin emissiyasını nəzərə alaraq istənilən nöqtədə havanın hərarətini, rütubəti, havanın surətini, müxtəlif qoxuların konsentrasiyasını yüksək dəqiqliklə təyin edir və bununla otaqlarda yaşayan və çalışan insanların komfortunu təyin edir.
Hazırda əhali tərəfindən bu üsuldan az məlumatlanma nəticəsində tələbat yoxdur və memarlar, dizaynerlər, tikinti mühəndisləri belə xidmət təqdim etmirlər. Nəticədə mənzillərin və binaların tikintidən və təmirdən sonra istismar zamanı gözlənilməz sürprizlər büruzə verir və komfort və optimal enerji istehlak şərtləri təmin olunmur.
“Fairmont Baku” haqqında
Bakı şəhərinin ən yüksək nöqtələrindən birində yerləşən dəniz mənzərəli “Fairmont Bakı” hoteli yüksək xidmət və standartlara cavab verərək 318 otaq; lüks otaqlar və yaşayış mənzillərini özündə birləşdirir. Spa tək mərmər vanna otaqları xüsusi olaraq “Le Labo Rose” 31 dəriyə qulluq vasitələri ilə təchiz olunmuşdur. Bütün qonaq otaqları “POD Dock” və qəhvə hazırlayan maşınla təmin olunub. Məhdud sayda otaqların qonaqlarına 19-cu mərtəbədə yerləşən “Exclusive Fairmont Gold Lounge”a girişi var.
Burada “Fairmont Gold” qonaqlarına məxsusi olaraq hazırlanmış səhər yeməkləri, yerli alkoqollu və alkoqolsuz içkilər və gün boyu kanape setləri pulsuz təklif olunur. “Le Bistro” restoranı müxtəlif növ yerli və fransız mətbəxinin zəngin yeməklərini öz qonaqlarına təklif edir. Növbənöv kokteyl və qəlyanlar isə “Nur Lounge Bar”da qonaqlara təqdim edilir. Lüks spa hamam, sauna və müxtəlif masajlar ESPA mərkəzində qonaqların ixtiyarına verilmişdir. Qonaqlar həmçinin açıq və qapalı üzgüçülük hovuzundan istifadə edib, həmdə otelin fitnes mərkəzində idmanla məşğul ola bilərlər.Otelin bütün otaqlarında yüksək sürətli internet quraşdırılmışdır və “Fairmont President’s Club” üzvləri bundan pulsuz yararlana bilirlər. 























E.Ə.
www.oxu.az
"
"Azərbaycan hotellərində halal turizm modeliAzərbaycanda ölkənin multikultural dəyərlərini özündə ehtiva edən halal turizm modeli yaradılıb.
Oxu.Az-ın Trend-ə istinadən verdiyi məlumata görə, bu barədə Azərbaycan Standartlaşdırma İnstitutunun baş direktoru vəzifəsini icra edən Namiq Tağıyev bu gün “Turizm ekskursiya xidmətləri. Halal idarəetmə sistemi. Mehmanxanalar” standartının tətbiqinə həsr olunan tədbirdə bildirib.
Son zamanlar müsəlman ölkələrindən çoxsaylı turistlərin gəldiyini və may ayında Bakı-2017 IV İslam Həmrəyliyi Oyunları əvvəli halal turizmlə bağlı beynəlxalq təcrübənin öyrənildiyini deyən institut rəsmisi “Turizm ekskursiya xidmətləri. Halal idarəetmə sistemi. Mehmanxanalar” standartının tətbiqinin də məhz bu zərurətdən irəli gəldiyini söyləyib.
Onun sözlərinə görə, “Turizm ekskursiya xidmətləri. Halal idarəetmə sistemi. Mehmanxanalar” standartı halal turizm xidmətlərindən biri olan halal xidmət göstərən mehmanxanalar başda olmaqla, istirahət mərkəzləri, motellər, digər mehmanxana tipli obyektlər üçün “Halal idarəetmə sistemi”ni əhatə edir.
Standartlarda müsəlman turistləri cəlb etmək məqsədilə onların halal prinsiplərinə uyğun olaraq, yaşayışının, qidalanmasının və asudə vaxtlarının səmərəli təşkili üçün tələblər öz əksini tapıb. Bu tələblərə uyğun fəaliyyət göstərən mehmanxanalarda alkoqol və donuz əti istifadə olunmur, yalnız halal prinsiplər əsasında hazırlanan yeməklər və şəxsi gigiyena vasitələri istifadəçilərə təqdim edilir. Həmçinin, kişilər və qadınlar üçün ayrıca su hovuzu, Spa xidmətləri göstərilir.
Z.Q.
www.oxu.az
"
"Ticarət festivalı çərçivəsində milyonlar xərclənibAprelin 10-dan 23-dək Bakı Ticarət Festivalı çərçivəsində alınmış mallara görə 172 obyektdə 8358 elektron vergi hesab fakturası tərtib edilib, onlardan da 7902-si Vergilər Nazirliyinin ƏDV köşklərində təsdiqlənib.
Oxu.Az-ın məlumatına görə, nazirlikdən APA-ya verilən məlumata görə, təsdiqlənmiş hesab fakturaların 7397-si Azərbaycan vətəndaşları, 505-i isə əcnəbilər tərəfindən təqdim olunub.
Həmin hesab-fakturalar üzrə ümumi dövriyyə məbləği (alınmış malların ümumi məbləği) 6 mln. 313,2 min manat, alıcılara qaytarılmalı məbləğ isə 612,97 min manat təşkil edib. Bu məbləğin 595 min manatı malın alındığı gün alıcıya nağd qaydada qaytarılıb.
Sözügedən dövr ərzində mal alarkən ticarət festivalını deyil, “Tax free” sistemini seçmiş əcnəbilərə ümumi məbləği 829,97 min manat olan 449 elektron vergi hesab fakturası təqdim olunub, başqa sözlə, həmin dövr ərzində əcnəbilərə ƏDV-nin qaytarılması məqsədilə ümumi məbləği 1 mln. 211,1 manat olan 954 elektron vergi hesab fakturası verilib.
U.A.
www.oxu.az
"
"Dünyanın ən təhlükəsiz şəhərlərinin siyahısı tərtib edilibİnternet şəbəkədə dünyanın ən təhlükəsiz şəhərlərinin reytinqi dərc edilib. 
Oxu.Az xəbər verir ki, müvafiq məlumatı “Numbeo.com” saytı təqdim edib. 
Reytinqdə adı qeyd olunan 378 şəhərə cinayət indeksi müvafiqdir. Əgər bu indeks 20 xaldan çoxdursa şəhər təhlükəsiz sayılır.
Portalın məlumatına görə, Birləşmiş Ərəb Əmirliklərinin paytaxtı Əbu-Dabi dünyanın ən təhlükəsiz şəhəri hesab edilib. Əbu-Dabidə bu indeks 14,44-dür. 20-40 bal indeksə malik ölkələr isə aşağı cinayətkarlıq səviyyəsi olan ölkələr hesab olunur. Daha sonra Almaniyanın Münhen, Tayvanın Taybey, İsveçrənin Bazel şəhəri gəlir. 
Rusiya şəhərləri də siyahıya düşüb. Moskva 45,32 indeksi ilə 205-ci yerdədir. Dünyada ən təhlükəli şəhər isə Venesuelanın Karakas şəhəri hesab olunur. Burada cinayətkarlığın səviyyəsi 86,61 balla ölçülüb. 
N.О.
www.oxu.az
"
"Bakıda 12 çimərlik açılacaq: 6-sı pulsuzdurMədəniyyət və turizm naziri Əbülfəs Qarayev aidiyyəti qurumların nümayəndələri ilə çimərlik turizminin inkişafına dair görüş keçirib.
Bu barədə Oxu.Az-a nazirlikdən bildirilib. 
Nazir ölkədə bəzi çimərliklərin standartlara cavab vermədiyini, aşağı səviyyədə xidmət göstərdiyini, təhlükəsizlik tədbirlərinə yetərincə əməl olunmadığını vurğulayıb. 
Bu cür qanunsuz fəaliyyət göstərən çimərliklərin aqibətinin müəyyən olunması məqsədilə bu sahədə müvafiq qaydaların təsdiq olunmasının vacibliyini qeyd edib.
Nazir çimərlik turizmi ilə bağlı müvafiq standartın hazırlandığını və təsdiq olunması üçün Standartlaşdırma, Metrologiya və Patent üzrə Dövlət Komitəsinə təqdim olunduğu bildirib. 
Tədbirlər Planının icrası çərçivəsində cari ildə çimərlik mövsümünün açılışına qədər Bakıda 6 özəl, 6 ictimai, Xaçmazda 2 özəl, 2 ictimai, Lənkəranda 2 özəl, 1 ictimai, Astarada 1 özəl, 1 ictimai çimərliklərin yaradılmasının planlaşdırıldığını deyib. 
Eyni zamanda, vahid çimərlik mövsümünün müəyyən olunmasının zəruriliyini də vurğulayıb.
Nazir ölkəmizdə çimərlik turizminin inkişaf etdirilməsi üçün mövcud vəziyyətin yaxşılaşdırılması, eləcə də Tədbirlər Planının icrası məqsədilə aidiyyəti qurumlara tapşırıqlar verərək, bu sahədə aidiyyəti qurumlar arasında əməkdaşlığın daha da gücləndirilməsinin vacibliyini bildirib.
U.A.
www.oxu.az
"
"Ötən ay İrandan Azərbaycana 67 min turist gəlib“Yalnız mart ayında qonşu İran İslam Respublikasından Azərbaycana 67 min turist gəlib”.
Oxu.Az-ın APA-ya istinadla xəbərinə görə, Mədəniyyət və Turizm Nazirliyinin informasiya və ictimaiyyətlə əlaqələr şöbəsinin müdiri Vüqar Şıxəmmədov Mətbuat Şurasının (MŞ) Azərbaycanda “İslam Həmrəyliyi İli” elan edilməsi və İslam Həmrəylik Oyunlarının islam ölkələri arasında mədəni əlaqələrin möhkəmləndirilməsi mövzusunda keçirdiyi konfransda çıxışı zamanı deyib.
O bildirib ki, Azərbaycana gələn turistlərin sayında hər ay artım müşahidə olunur.
V. Şıxəmmədov qeyd edib ki, bu ilin ilk üç ayında Azərbaycana 545 min əcnəbi turist səfər edib.
A.S.
www.oxu.az
"
"Naxçıvana səfər edən turistlərin sayı artıbNaxçıvan Muxtar Respublikasına səfər edən turistlərin sayı artıb.
Oxu.Az Report-a istinadən xəbər verir ki, məlumatı Muxtar Respublikanın Dövlət Statistika Komitəsi yayıb.  
Komitədən bildirilib ki, bu ilin ilk rübü ərzində Naxçıvan Muxtar Respublikasına Azərbaycanın digər bölgələrindən və xarici ölkələrdən, ümumilikdə, 99 minə yaxın turist gedib.
Məlumata görə, bu göstərici 2016-cı ilin müvafiq dövrü ilə müqayisədə 5,1 faiz çoxdur.
A.M.
www.oxu.az
"
"Nazirlik turizm şirkətlərinin sayının artmasından narahatdırMədəniyyət və Turizm Nazirliyi ölkədə turizm fəaliyyəti üçün lisenziyanın verilməsi ləğv edildikdən sonra hotel və turizm şirkətlərinə nəzarət etmək üçün yeni təklif irəli sürür.
Oxu.Az xəbər verir ki, Mədəniyyət və Turizm Nazirliyinin Turizm şöbəsinin müdiri Aydın İsmiyev Trend-ə bildirib ki, hazırda turizm müəssisələrinin fəaliyyət göstərməsi üçün lisenziya verilmir.
Onun sözlərinə görə, 2 il bundan əvvəl - dövlət başçısının sərəncamı ilə turizm müəssisələrinə lisenziya verilməsi dayandırılana qədər Azərbaycanda 260 turizm şirkəti var idisə, indi onların sayı 400-ü ötüb:
“Hesablamalarımıza görə, onların sayı 400-dən çoxdur. Biz müxtəlif qurumlar vasitəsi ilə - vergi orqanlarından öyrənirik ki, yeni şirkətlər açılıb. Ona görə də, dövlət tərəfindən onlara hansısa formada nəzarət edilməlidir”.
A.İsmiyev qeyd edib ki, bu nəzarəti Dövlət Turizm Reyestri yaratmaqla təmin etmək olar. Onun sözlərinə görə, belə bir təcrübə müxtəlif dünya ölkələrində var: “Turizm müəssisələrinin fəaliyyətinə nəzarət etmək üçün müxtəlif ölkələrdə Dövlət Turizm Reyestri yaradılır.
Həmin ölkədə fəaliyyət göstərən turizm şirkətləri, hotellər, bələdçilər bu reyestrə mütləq şəkildə daxil olmalıdırlar. Azərbaycanda da belə bir təcrübəni tətbiq etmək olar”.
Qeyd edək ki, Azərbaycan Prezidentinin 19 oktyabr 2015-ci il tarixli “Sahibkarlıq fəaliyyətinin xüsusi razılıq (lisenziya) tələb olunan növlərinin sayının azaldılması, xüsusi razılıq (lisenziya) verilməsi prosedurlarının sadələşdirilməsi və şəffaflığının təmin edilməsi haqqında Fərmanı”nın icrasına uyğun olaraq, mehmanxana və turizm fəaliyyətlərinə xüsusi razılıq (lisenziya) verilməsi dayandırılıb.
U.A.
www.oxu.az
"
"Nazir: Alıcılara 350 min manatdan çox vəsait qaytarılıb“Bakı Şopinq Festivalı başladığı gündən indiyə qədər 350 min manatdan çox vəsait Vergilər Nazirliyi tərəfindən alıcılara geri qaytarılıb”.
Oxu.Az Report-a istinadən xəbər verir ki, bunu jurnalistlərə açıqlamasında Mədəniyyət və Turizm naziri Əbülfəs Qarayev deyib.
Nazirin sözlərinə görə, bu, ümumi məbləğin 10%-nin qaytarılması deməkdir: “Ümumi alış dövriyyəsi təxminən 3 milyon 500 min manat artıb. Digər vaxtlara nisbətdə bu rəqəmlər ümidvericidir. 
Hər hansı çətinliklər yaranan zaman bank mütəxəssisləri, eyni zamanda Vergilər Nazirliyinin əməkdaşları peşəkarlıqla bunu aradan qaldırırlar”.
Ə.Qarayev bildirib ki, Bakı Şopinq Festivalına maraq hər gün daha da artır: “Nəzərə alsaq ki, festivalın keçirilməsi üçün cəmi 2 ay hazırlıq işləri gördük. Ciddi təbliğat və reklam olmamışdı. 
Bu onu göstərir ki, festivala böyük maraq var. Ayın sonunda bilinəcək ki, festivalda xaricdən gələn turistlər, yoxsa yerli vətəndaş daha çox pul xərcləyib və alış-veriş edib”.
U.A.
www.oxu.az
"
"Azərbaycan qastronomik turizmin populyar istiqamətlərinin ilk üçlüyündədir “TurSat” analitik agentliyi rusiyalı turistlər üçün MDB və yaxın xarici ölkələr arasında populyar qastronomik istiqamətləri müəyyənləşdirib.  
Oxu.Az “TurSat”a istinadən xəbər verir ki, MDB ölkələrinə qastronomik turizm 2017-ci ildə Rusiyadan kənar turizmdə ən sürətlə inkişaf edən istiqamətdir. 
MDB və yaxın xaric ölkələrinin qastronomik turizm üçün populyar olan ilk beşliyinə Gürcüstan, Azərbaycan, Ermənistan, Qazaxıstan və Özbəkistan daxildir.   
Reytinq qastronomik turlara olan tələbatın təhlili əsasında hazırlanıb. 
“TurSat”ın məlumatına görə, rusiyalıların MDB və yaxın xarici ölkələrə qastronomik turları bir həftəlik səfərlərdən ibarət olur. 
Məsələn, Rusiyadan Azərbaycana və ya Gürcüstana 7 günlük səfər aviabilet ilə birgə orta hesabla 800 dollara, Qazaxıstana 900 dollara, Özbəkistana 1000 dollara başa gəlir.   
Qastronomik turizm – qastronomiya, yerli mətbəx və kulinar ustad-dərsləri vasitəsilə region və ya ölkə ilə tanışlıqdır.  
N.О.
www.oxu.az
"
"Turist artımı cibimizə necə təsir edib? – VİDEOBu ilin ilk 3 ayı ərzində Azərbaycana 544 min nəfər turist gəlib. Ötən illə müqayisədə Azərbaycana gələn turistlərin sayı 24,9% artıb. 
Eyni zamanda, ötən illərlə müqayisədə Azərbaycanda turizm sahəsi 25% inkişaf edib.
Statistikaya görə, ötən il Azərbaycana gələn xarici vətəndaşların ümumi sayında Rusiya (33%), Gürcüstan (22,5%), Türkiyə (13,9%) və İran (10,9%) vətəndaşları çoxluq təşkil edib. 
Bir sıra ölkələrin, o cümlədən Qətər, Oman, Səudiyyə Ərəbistanı, Bəhreyn, Küveyt, Yaponiya, Çin, Koreya Respublikası, Malayziya və Sinqapur vətəndaşları üçün 2016-cı ildən etibarən hava limanlarında sadələşdirilmiş viza rəsmiləşdirilməsinə başlanılması ölkəmizə səyahət edən xarici turistlərin sayını əhəmiyyətli dərəcədə artırıb.
Oxu.Az-ın məlumatına görə, Report Bakı sahibkarları arasında turist artımının işlərinə təsiri ilə bağlı sorğu keçirib.
Turistlərin əyləncə məkanı olan “Pub”larda son vaxtlar müştərilərin sayı, xüsusilə, BƏƏ-dən gələn turistlərin hesabına artıb. “Pub” administratoru Aygün Cəfərova bildirib ki, müştəriləri məmnun etmək üçün menyularını onların tələbatlarına uyğun olaraq genişləndiriblər.
Suvenir və geyim mağazalarında aparılan müşahidələrdən belə qənaətə gəlmək olar ki, ölkəyə gələn qonaqlar daha çox buta ornamenti ilə bəzədilmiş geyimlərə və suvenirlərə üstünlük verirlər.
Yerli sahibkarlar arasında aparılan sorğu göstərdi ki, onlar daha çox ərəb ölkələrindən gələn turistlərin çoxluğunu nəzərə alaraq xidmətlərində onlara uyğun dəyişikliklər ediblər. 
Bəzi restoranlar menyularına ərəb turistlərin damaq dadına uyğun təamlar daxil edib, bəziləri isə onların zövqlərinə uyğun şoular təşkil edirlər.
Mövzu ilə əlaqədar ətraflı videosorğunu təqdim edirik. 

U.A.
www.oxu.az
"
"Gürcüstan rekord sayda turist qəbul edəcəkQarşıdan gələn yay mövsümündə Gürcüstana rekord sayda turistin gəlməsi gözlənilir. Bununla əlaqədər olaraq yerli hökumət orqanları, həmçinin, əhali hazırlıq işlərinə başlayıb.
Oxu.Az-ın məlumatına görə, Fins.az Gürcüstan mediasına istinadən xəbər verir ki, ölkənin istirahət regionlarında işçilərin kvalifikasiyasının artırılması prosesi aparılır. Tədbirlər Gürcüstan Turizm Administrasiyasının rəhbərliyi altında keçirilir. 
Məlumat üçün bildirək ki, ötən il Gürcüstana 6 milyon 360 min 800 nəfər əcnəbi turist gəlib. 2016-cı ildə Gürcüstana ən çox azərbaycanlılar səfər ediblər.
Gürcüstana səfər edən Azərbaycan vətəndaşlarının sayı 1 milyon 523 min 75 nəfər olub. 
Artıq 2017-ci ilin ilk 3 ayı ərzində Gürcüstana 1 milyon 266 min 100 əcnəbi turist səfər edib ki, bu da ötən illə müqayisədə 11,4% çoxdur. 
U.A.
www.oxu.az
"
"AZAL Bakıdan Ciddəyə birbaşa aviareys açır“Azərbaycan Hava Yolları” (AZAL) cari ilin sentyabr ayından etibarən Bakıdan Səudiyyə Ərəbistanının ikinci ən böyük şəhəri Ciddəyə birbaşa uçuşlar yerinə yetirməyə başlayacaq. 
Ciddə Səudiyyə Ərəbistanının iqtisadi paytaxtı, həmçinin Məkkə inzibati rayonunun ən iri şəhəri hesab olunur. Ciddə Beynəlxalq Hava Limanı (JED) turist və zəvvarların əsas tranzit məntəqələrindən biri sayılır.
Ciddəyə reyslər həftənin cümə axşamı və bazar günləri biznes və ekonom salonlu, komfortlu “Airbus A320” laynerləri ilə yerinə yetiriləcək.
Regionda unikal hesab ediləcək Ciddəyə birbaşa reyslər “Azərbaycan Hava Yolları”nın digər reysləri ilə rahat calanacaq.
Bu nüfuzlu Britaniya agentliyi “Skytrax”in qiymətləndirməsinə əsasən, postsovet məkanında ən yaxşı hava limanı adlandırılmış Heydər Əliyev Beynəlxalq Aeroportu vasitəsilə Avropa və MDB ölkələrindən rahat tranzit uçuşlar planlaşdırmaq imkanı verəcək.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598 88 80;
*8880
E-mail: callcenter@azal.az
U.A.
www.oxu.az
"
"Azərbaycan Avropa ölkələri ilə vizasız rejimə keçə bilər?Azərbaycanla Avropa İttifaqına daxil olan ölkələr arasında viza rejiminin ləğv olunması məsələsi əsas müzakirə mövzularındandır. 
Oxu.Az-ın xəbərinə görə, bu barədə Xarici İşlər Nazirliyinin sözçüsü Hikmət Hacıyev turizm.fins.az-a bildirib.
Nazirlik rəsmisi bu sahədə müzakirələr aparıldığını vurğulayıb. 
H.Hacıyev qeyd edib ki, vizasız rejimin nə vaxt öz həllini tapacağı barədə hələlik bir nəticə yoxdur.
S.B.
www.oxu.az
"
"Azərbaycanlılar restoran və hotellərə ən çox pul xərcləyənlər sırasındadırAvropa ölkələri ailələrinin xərclərində restoran, kafe və hotellərə çəkilən xərclərə görə reytinqi açıqlanıb.
Oxu.Az-ın məlumatına görə, bu barədə “Report” “RİA Rating”in ekspertlərinin hazırladığı reytinqə istinadən xəbər verir.
Məlumata görə, reytinqdə ilk sıranı restoran, kafe və hotellərə çəkilən xərclərin məcmu xərclərdə 1,3%-lə ən çox paya sahib olan İsveçrə və Portuqaliya tutur. İsveçrə adambaşına düşən 58 600 ABŞ dolları milli gəlirlə Avropada 4-cü ölkədir. Portuqaliyada isə adambaşına milli gəlir isə 27 900 ABŞ dolları təşkil edir. Sonrakı yerləri Yunanıstan (9,9%, 26 400 dollar), İspaniya (9,3%, 34 900 dollar) tutur.
Məcmu gəlirlərdə restoran, kafe və hotellərə ən az pul ayıran isə Rumıniya (1,4%, 20 900 dollar), Moldova (1,7%, 5 000 dollar ) və Ukraynar ( 2,4%, 8 000 dollar) əhalisidir.
Azərbaycan bu reytinqdə yer almasa da, ""Report""un analitik qrupu rəsmi statistik hesabatlar əsasında bu göstəricini hesablayıb. Belə ki, Azərbaycanda əhalinin restoran, kafe və hotel xərclərinin məcmu xərclərdə payı 2015-ci ilin yekununda 8,76% olub. Bu göstərici əsasında Azərbaycan həmin reytinq siyahısında 4-cü sırada qərarlaşa bilər. Əhalinin milli gəliri sıralamasında isə 2015-ci ilin yekununa görə Azərbaycan 5 559 dollarla son sırada olan Moldovadan əvvəlki yeri tuta bilər.



N.O.
www.oxu.az
"
"Dünyanın ən təhlükəsiz ölkələri hansılardır? – SİYAHIDünya İqtisadi Forumunun ekspertləri ölkələrin təhlükəsiz dərəcələrini müəyyən ediblər.
Oxu.Az Report-a istinadən xəbər verir ki, təhlükəsizlik renkinqində qonşu Rusiya 109-cu, Türkiyə 116-cı, Qazaxıstan 58-ci, Ukrayna 127-ci sırada qərarlaşıb. 
136 ölkə arasında aparılan təhlilə görə, ən təhlükəsiz ölkələr Finlandiya, Birləşmiş Ərəb Əmirlikləri (BƏƏ), İslandiya, Oman, Honqkonq, Sinqapur, Norveç, İsveçrə, Ruanda və Qətər olub. Son sıralarda isə Yəmən və Kolumbiya yer alıb.
Təhlükəsizlik reytinqində Azərbaycan isə 35-ci yerdə qərarlaşıb. 
U.A.
www.oxu.az
"
"Azərbaycan on yeni “Boeing” alırAzərbaycanın “Silk Way Airlines” aviaşirkəti və Amerikanın “Boeing” aerokosmik korporasiyası 10 “Boeing-737 MAX” sərnişin təyyarəsinin alınmasına dair müqavilə imzalayıb.
Müqavilə “Silk Way Holding”in prezidenti Zaur Axundov və “Boeing” şirkətinin baş vitse-prezidenti Marti Bentrott tərəfindən aprelin 14-də Bakıda imzalanıb.
İmzalama mərasimində AZAL-ın prezidenti Cahangir Əsgərov və ABŞ-ın Azərbaycandakı fövqəladə və səlahiyyətli səfiri Robert Sekuta iştirak edib.
Müqavilənin ümumi məbləği təxminən 1 milyard ABŞ dolları təşkil edir.
ABŞ-ın İxrac-idxal bankı (Ex-Imbank) ilə ilkin müzakirələr əsasında Azərbaycanın mülki aviasiyası tarixində ilk dəfə olaraq hava gəmilərinin alınmasına dair sazişin maliyyələşdirilməsi dövlət zəmanətləri olmadan həyata keçiriləcək.
Qeyd edək ki, Azərbaycana müasir “Boeing-737 MAX” hava gəmilərinin gətirilməsinə dair razılaşma ötən ilin yayında Böyük Britaniyada “Farnborough Airshow – 2016” Beynəlxalq aerokosmik salonu çərçivəsində əldə edilib.
İlk iki yeni nəsil təyyarə Azərbaycana 2018-ci, qalanları isə 2020-ci ilin sonuna kimi gətiriləcək.
“Silk Way Holding”in prezidenti Zaur Axundov jurnalistlərə bildirib ki, bu müqavilənin imzalanması ilə Azərbaycanın mülki aviasiyası öz inkişafının yeni mərhələsinə qədəm qoyur. “Silk Way Airlines” “Boeing” istehsalı olan 10 yeni və müasir təyyarə alacaq. 
Biz bu təyyarələri əməliyyat və maliyyə lizinqi əsasında digər aviaşirkətlərə verməyi planlaşdırırıq. Bu layihə çox yaxşı perspektivə malikdir”, - deyə Zaur Axundov qeyd edib.
Səfir Robert Sekutanın sözlərinə görə, imzalanmış sənəd ABŞ və Azərbaycan arasında çox sıx münasibətlərin göstəricisidir. “Boeing” korporasiyası tərəfindən istehsal olunan təyyarələr öz etibarlılığı ilə fərqlənir.
Bu təyyarələr ilə həm sərnişindaşımaları, həm də yükdaşımaları təhlükəsiz şəkildə həyata keçirilir. Biz Azərbaycan şirkəti ilə bu sənədin imzalanmasında çox maraqlıyıq və əldə olunan razılaşmadan çox məmnunuq”, - deyə səfir bildirib. 
O, həmçinin ölkəsinin Azərbaycanda yaradılan aşağı büdcəli “BUTA AIRWAYS” şirkəti ilə əməkdaşlığa hazır olduğunu bildirib.
“Boeing” şirkətinin Baş vitse-prezidenti Marti Bentrottun sözlərinə görə, Azərbaycanın aldığı müasir təyyarələr 189 sərnişin üçün nəzərdə tutulub. 
Bu təyyarələr çox səmərəli və etibarlıdır. “İmzalanan müqaviləni ABŞ və Azərbaycan arasında çox mühüm ticarət müqaviləsi hesab edirik”, - deyə o bildirib.
“737 MAX” təyyarələrinin modernləşdirilmiş seriyası “CFM International” istehsalı yeni LEAP-1B mühərrikləri ilə təchiz olunub ki, bu da ən yanacaq-səmərəli müasir təyyarələr ilə müqayisədə yanacaq sərfini 13 faiz azaltmağa imkan verir. 
Konstruksiyanın son təkmilləşdirməsi, o cümlədən yeni “Advanced Technology” vinqletin quraşdırılması müqaviməti azaldır ki, bu da 737 MAX təyyarəsinin, xüsusilə, uzaq məsafələrə uçuşları zamanı İstismar xarakteristikalarının daha da yaxşılaşmasına kömək edir. Hazırda təyyarələr Sietldə (Vaşinqton ştatı, ABŞ) test sınaqlarından keçirilir.
U.A.
www.oxu.az
"
"HESTORUEX – Səhiyyə, alternativ və idman turizmi üzrə konqres və sərgi – FOTO Aprel ayının 6-9 tarixlərində Türkiyənin Antalya vilayətində HESTORUEX - Səhiyyə, alternativ və idman turizmi üzrə konqres və sərgi keçirilib. 150 ölkədən 4000-dən çox iştirakçının olduğu beynəlxalq tədbir Türkiyə Sağlamlıq Turizm Assosiasiyası tərəfindən təşkil edilmişdi. Sağlamlıq turizmi sahəsini əhatə edən tədbirdə sığortaçıların, turizm məhsulları üzrə mütəxəssislərin, hotel təmsilçilərinin iştirakı ilə seminarlar, ustad dərsləri, B2B formatında görüşlər keçirildi.
Oxu.Az xəbər verir ki, rəsmi açılışda Türkiyənin xarici işlər naziri, Antalyadan Böyük Millət Məclisinə vəkil seçilən Mövlud Çavuşoğlu, ölkənin iqtisadiyyat naziri Nihat Zeybekçi, Mədəniyyət və turizm naziri Nəbi Avcı, Gənclər və idman naziri Akif Kılıc və Səhiyyə naziri Rəcəb Akdaq çıxış etdi.
M.Çavuşoğlu çıxışında sərgidən gözlədiklərindən danışarkən 15 milyard lirəlik müqavilə imzalanmasına olan ümidini bəyan etdi. O, ölkəsinin səhiyyə turizmi sahəsində dünyanın qabaqcıl ölkələrindən olduğunu, xəstəxanaların müasir və keyfiyyətli tibbi avadanlıq ilə təmin olunduğunu vurğuladı. 
Türkiyədə 30 şəhər xəstəxanası, o cümlədən Antalyada 1500 çarpayılıq şəhər xəstəxanasının inşa edildiyini bildirdi.
Eyni zamanda Antalyada 2017-ci ildə 20 beynəlxalq idman turnirinin keçirilməsinə ümidini də qeyd etdi.
HESTORUEX - Səhiyyə, alternativ və idman turizmi üzrə konqres və sərgisinin Azərbaycan üçün əhəmiyyəti Türkiyə Cümhuriyyəti Sağlamlıq Turizm Assosiasiyası ilə “Gilan Turizm” şirkəti arasında imzalanan müqavilə oldu.
Müqaviləyə əsasən, assosiasiyanın Azərbaycanda şəbəkə ofisi açılacaq. (“Gilan Turizm” MMC ofisi, Tbilisi pr. 38, Bakı). Eyni zamanda Map2Heal sisteminin nümayəndəliyinin təmin edilməsi haqda da müqavilə bağlandı. Türkiyə Cümhuriyyəti Sağlamlıq Turizm Assosiasiyasının Bakıdakı şəbəkə ofisinin direktoru “Gilan Turizm” MMC-nin rəsmisi Fərid Məcidov təyin olunub.
Tədbir zamanı Azərbaycanı təmsil edən həkimlər sağlamlıq turizminin əhəmiyyəti, qarşılıqlı əməkdaşlığın qurulması istiqamətində görüşlər keçirdilər. Görüşlərdə iştirak edən xarici sağlamlıq turizmi mütəxəssisləri Azərbaycan ilə bu sahədə yaxından əlaqə qurmaqda maraqlı olduqlarını vurğuladılar. 
2018-ci ildə bu nüfuzlu beynəlxalq tədbir 5-8 aprel tarixlərində yenidən Antalyada keçiriləcək. Növbəti tədbirin hədəfi isə 175 ölkədən olan 5 min iştirakçını bir yerə toplamaq və bu zaman ərzində əldə olunmuş təcrübəni bölüşmək, yeni perspektivləri təyin etməkdir. 






































Səbinə Səmidxan
www.oxu.az
"
"Azərbaycan beynəlxalq turizm reytinqində ciddi irəliləyibAzərbaycan “Səyahət və Turizm - Rəqabət İndeksi”ndə son iki ildə 13 pillə irəliləyərək 71-ci sıraya yüksəlib. 
Oxu.Az-ın məlumatına görə, bu barədə “Report” Ümumdünya İqtisadi Forumun ekspertlərinin hazırladığı “Səyahət və Turizm - Rəqabət İndeksi”nin renkinqinə istinadən xəbər verir. 
Azərbaycan Yaponiyadan sonra 2015-ci ildən bu günədək ən yaxşı performans göstərən ikinci ölkə olub. Onun performans dərəcəsi 5,98% artım göstərib.
Qeyd edək ki, renkinqdə ilk 3 sıranı İspaniya, Fransa və Almaniya tutub. Son sıralarda isə müvafiq olaraq Burundi, Çad və Yəmən yer alıb. Qonşu Rusiya renkinqdə 43-cü sırada qərarlaşıb. Onu sıralamada Türkiyə izləyir.
Gürcüstan isə Azərbaycandan 1 pillə irəlidədir. Viza rejiminin son illərdə liberallaşdırılması Azərbaycanı dünyaya açıqlıq renkinqində 77-ci sıraya yüksəldib. Təbii və mədəni qorunan ərazilərin sahəsinin artmasına görə Azərbaycan 83-cü sıraya qalxıb. 
Azərbaycan şifahi şəkildə təqdim edilmək reytinqində 14-cü sırada yer alıb. Qiymətlərin münasibliyi renkinqində isə ölkə milli valyutanın ucuzlaşması səbəbindən 31-ci sıradadır. Burada ən ucuz ölkə İran, ən bahalı ölkə isə İsveçrədir.
Turizm xidmətləri infrastrukturuna görə Azərbaycan 89-cu sırada yer alıb. ÜİF-in hesabatına görə, 2016-cı ildə Azərbaycanı 1 mln. 921 min 925 nəfər turist ziyarət edib. Əldə olunan gəlir 2,3 mln. ABŞ dolları, hər bir turistin orta xərclədiyi vəsait isə 1201,7 dollar olub.
U.A.
www.oxu.az
"
"Turistlər Bakı haqqında nə düşünürlər? – VİDEOAzərbaycanda ilk dəfə keçiriləcək İslam Həmrəyliyi Oyunları və mövsümlə əlaqədar olaraq ölkəyə gələn turistlərin sayı çoxalıb. 
Oxu.Az xəbər verir ki, “Qafqazinfo” qonaqların Bakı haqqındakı düşüncələrini, qiymətlərlə bağlı fikirlərini öyrənmək üçün onlar arasında sorğu keçirib. 
Məlum olub ki, Bakıya daha çox Birləşmiş Ərəb Əmirlikləri, Türkiyə, Pakistan və Hindistandan gələnlər üstünlük təşkil edir. Onların arasında, hətta İrandan gəlib Sumqayıtda qalanlar da var. 
Sorğunu təqdim edirik:

İ.N
www.oxu.az
"
"Nəhəng çarxını fırlada-fırlada dünyanı gəzən səyyah Azərbaycandadır – VİDEOAdətən, insanlar müxtəlif nəqliyyat vasitələrindən istifadə edərək dünya səyahətinə çıxırlar.
Oxu.Az ARB 24-ə istinadla xəbər verir ki, Almaniya vətəndaşı olan Şahin Sadathüseyni fərqlilik edərək dünyanı nəhəng çarxı ilə birlikdə gəzməyə qərar verib.
İran əsilli Alman vətəndaşı Şahin Sadathüseyni artıq bir neçə gündür ki, ölkəmizdə səfərdədir. İçərisinə əşya bağladığı nəhəng və ağır çarxı ilə xeyli marağa səbəb olan səyyahın növbəti dayanacağı Şəmkir olub.
44 yaşlı səyyah Azərbaycana gələnə qədər 9400 kilometr yol qət edib. Bir çox Avropa ölkələrində olan səyyah xalqımızın qonaqpərvər, yardımsevər olduğunu söyləyir. Səyyah Şəmkirdən sonra Gəncəyə gedəcək.
Daha sonra isə cənub istiqamətində yol alıb Astaraya, oradan da İrana səfər edəcək. Bununla da Şahin Sadathüseyninin səfəri başa çatacaq.

İ.N
www.oxu.az
"
"Azərbaycanın unudulmuş cənnətindən – FOTOREPORTAJAzərbaycanda kifayət qədər gözəl mənzərəli və turistik yerlər var. Bəzi yerlər də var ki, ora hələ turistlər tərəfindən kütləvi şəkildə kəşf olunmayıb və varlığından çox az adam xəbərdardır. 
Oxu.Az xəbər verir ki, APA-nın müxbirləri həmin yerlərdən biri olan, indi Kürdili adı ilə tanınan Kurkosada olublar.
Həmin reportajı və fotoları təqdim edirik: 
Kurkosaya, indi Kürdili adlanan adaya yaxınlaşanda bu fantastik gözəlliyi, heç olmasa, bircə dəfə görməyə dəyər. Yox, deyəsən, çox bəsit dedim. Bir anlıq fikirləşin; hansısa bir əcnəbinin gözlərini bağlayıb Azərbaycana gətirirsən. Sonra vertolyota mindirib qaldırırsan göyə. Kurkosaya yaxınlaşanda gözlərini açırsan və soruşursan “Biz haradayıq?”. İnandırıram ki, o, “Maldiv adalarından biridir” deyəcək.
***
Hə, bizim bəxtimiz onda gətirməyib ki, gözəlim Azərbaycanın gözəl təbiətini tanıda bilməmişik. Əslində, biz özümüz belə bu gözəlliyin harada olduğunu belə bilməmişik. Heç bir mübaliğəsiz deyirəm, “bu uzaq, yaşıl ada” iqlimi, vəhşi gözəlliyi, hətta vəhşi at, qaban və inəkləri ilə belə dünyada analoqu olmayan bir yerdir.
Bizi adaya gətirən vertolyotumuz enəndə, o mənzərəni görməyə dəyərdi. Yüzlərlə vəhşi at sahil boyu ora-bura qaçışır. Necə deyərlər, “meşəyə insan gəlib”. Yüzlərlə “dəli” inək isə balalarını başına yığıb, bir yerdə büzüşüblər. Narahatdırlar. Onların rahatlığını bu səs-küylə pozmuşuq. Səs-küy demişkən, burada quş səsindən qulaq tutulur. Ona görə yox ki, quşlar dəstəylə gəlib başımızın üstündə xorla cikkildəşirlər. Ona görə ki, tam səssizlikdə burada adi bir quş səsi belə adama vəhşi səs kimi gəlir.
Sizə hələ flaminqolardan danışım. Vertolyotumuz yerə düşəndə necə pərvaz edib gözəllik yaratdılar. Di gedin, Marşal, Kanar, nə bilim Seyşel adalarına üz tutanlar, belə flaminqo rəqsini siz harada görə bilərsiniz?
Burada vaxtı ilə yüz hektarla üzüm plantasiyası olub, amma hələ də üzüm yetişir çox yerdə, bal kimi. Burada hər şey bal kimidi, bircə, hə, bircə bal kimi bu şirinliyə bir az diqqət göstərəsən. Al, bu da sənə dünyanın yeni turizm möcüzəsi.



































İ.N
www.oxu.az
 
"
"Vizasız gedə biləcəyimiz Avropa ölkələri – QİYMƏTLƏRYəqin ki, çox az adam bilir ki, Avropada elə dövlətlər var ki, Azərbaycan vətəndaşları həmin ölkələrə vizasız gedə bilərlər. Həmçinin bu ölkələr turizm xidmətlərinin ucuzluğu ilə də seçilir. Ölkə vətəndaşlarının vizasız gedə biləcəyi ölkələr isə Makedoniya, Albaniya, Monteneqro, Bosniya və Herseqovinadır.
Qeyd edək ki, bu ölkələr keçmiş Yuqoslaviyanın parçalanmasından sonra yaranıb. Məlumat üçün bildirək ki, Azərbaycan vətəndaşları Monteneqroya yalnız yay aylarında vizasız səfər edə bilərlər.
Oxu.Az turizm.fins.az-a istinadən azərbaycanlıların Avropada vizasız gedə biləcəkləri ölkələrə səyahət qiymətlərini təqdim edir.
Makedoniya
Paytaxt Skopyeyə səfər zamanı şəhərin müasir tikililəri ilə yanaşı, tarixi yerlər ilə də tanış olmaq olar. Belə ki, paytaxt Skopyedə Makedoniya meydanı, daş körpü, döyüşçü abidəsi, saat qülləsi - “Saat Kula”ya da tamaşa etmək mümkündür. Bundan başqa, Skopye qalası və qədim Çarşiya bazarına da tamaşa etmək olar. Skopyeyə gediş-gəliş aviabileti 800 manatdan bir qədər baha başa gələcək.
Skopyedə qonaqlamaya gəlincə isə Makedoniya paytaxtında 4 ulduzlu hotellərdə qonaqlama 110-120 manatdan başlayır. Qiymətlərə səhər yeməyi də daxildir. 2-1 ulduzlu və ya ulduzsuz hotellərdə qiymətlər bir qədər də ucuz olur. Adətən, belə mehmanxanalarda nömrədə qonaqlama qiymətləri 80-90 manata və ya bir qədər də ucuz olur.
Skopyedə hostellərə gəlincə, paytaxtın mərkəzi küçələrində yerləşən bir neçə otaqlı hostellərdə 18-53 manat ödəməklə gecələmək mümkündür. Məlumat üçün bildirək ki, əgər turizm şirkəti ilə adıçəkilən ölkəyə 3 gecə, 4 günlük turpaket sifariş etsəniz, bu zaman 1 nəfər üçün 671 dollar ödəmək lazım olacaq.
Bosniya və Herseqovina
Bir nəfərin iyun ayında Saraevo şəhərinə gedib-gəlməsi üçün 921 manat ödəmək lazım olacaq.
Saraevo şəhəri qərblə şərqin qovuşduğu şəhərlərdəndi. Belə ki, şəhərin şərq hissəsi Osmanlı imperiyası zamanı tikilmiş tikililərlə zəngindir. Şəhərin qərb hissəsi isə Avstriya-Macarıstan imperiyası vaxtı tikilən tarixi tikililərlə zəngindir.
Bosniya və Herseqovina paytaxtında qonaqlamaya gəlincə isə 4 ulduzlu hotellərdə 100-144 manata səhər yeməyi daxil qonaqlamaq olar. Hostellərdə isə 10 manatdan başlayan qiymətlərlə gecələmək mümkündür.
Saraevoda restoranlara gəlincə isə 13 manat ödəməklə nahar etmək mümkündür. Bu qiymətə borş+göbələkli pasta və çay sifariş etmək olar. 5 manat ödəməklə isə yerli sup növlərindən sifariş etmək olar. Qeyd edək ki, adları sadalananlar qonşu ölkələr olduğundan xərclər, demək olar ki, hamısında eynidir.
Albaniya
Tirana şəhərinə gediş-gəliş bileti üçün 934 manat ödəmək lazım olacaq.
Tiranada çoxlu sayda parklar var. Bundan başqa, şəhərdə tarixi abidələrə də baş çəkmək olar. Belə ki, şəhərdə Zəngli saray, Kafedral sarayı və Süleyman Paşaya həsr olunmuş abidə var.
Məlumat üçün bildirək ki, əgər turizm şirkətlərinin birinin xidmətlərindən yararlanmaq qərarına gəlsəniz, 718 dollar ödəməklə Albaniyada 3 gecə, 4 gün istirahət etmək olar.
Tiranada 3 ulduzlu hotellərdə 50-60 manat ödəməklə qonaqlamaq olar. Hostellərdə isə 13 manat ödəməklə qalmaq olar.
Tirana restoranlarında adambaşına 10 manat ödəməklə iki cür yemək sifariş etmək olar. Şəhər ictimai nəqliyyatından isə 0,44 manat ödəməklə bir istiqamətdən digərinə getmək mümkündür.
A.M.
www.oxu.az
"
"Nazirlik Bakıda hostelə qarşı reyd keçirilməsinə münasibət bildirib“Mədəniyyət və Turizm Nazirliyi Bakıda hostellə bağlı baş verən hadisədən məlumatlıdır”.
Oxu.Az xəbər verir ki, bu barədə “Report”a nazirliyin İnformasiya və ictimaiyyətlə əlaqələr şöbəsinin müdiri Vüqar Şıxməmmədov Bakıda hostel xidməti göstərən obyektə qarşı keçirilən reydə münasibət bildirərkən deyib.
Onun sözlərinə görə, artıq bununla bağlı nazirlik müvafiq qurumlarla danışıqlar aparıb.
“Bildiririk ki, ölkədə yalnız yüksək kateqoriyalı mehmanxanaların deyil, ümumilikdə aşağı kateqoriyalı mehmanxanaların və hostellərin də inkişaf etdirilməsi, daha da çoxaldılması, eləcə də onların müasir səviyyədə turistlərə xidmət göstərməsində maraqlıyıq. Bu, bizim üçün vacib istiqamətlərdəndir”, - deyə şöbə müdiri əlavə edib.
Nazirlik rəsmisi onu da qeyd edib ki, hadisə məhkəmə predmetidir: “Aidiyyəti üzrə məhkəmə instansiya orqanlarına müraciət oluna bilər”.
Qeyd edək ki, Bakıda hostel xidməti göstərən obyektə qarşı reyd keçirilməsi sosial şəbəkələrdə qınağa səbəb olub.
U.A.
www.oxu.az
"
"Abşeron Hotel Qrupu “Bilgah Beach Hotel”in rəsmi açılışını elan edirAbşeron Hotel Qrupu “Bilgah Beach Hotel”in rəsmi açılışını elan edir. 
Hotel Bilgəh qəsəbəsində şəfalı havası və illərdir onlarla tibbi və rekreasiya imkanlarına malik Xəzər dənizinin sahillərində yerləşir. 300 metr şəxsi çimərliyə malik olan “Bilgah Beach Hotel”i Bakının ilk dəbdəbəli çimərlik hotelidir.
Hotel özünün rahat yerləşməsi və avadanlıqları ilə əsl Azərbaycan qonaqpərvərliyini sizlərə təklif edir. Yerli və ya xarici qonaqların olmasından asılı olmayaraq, şəhərin səs-küyündən uzaqlaşmaq və sakitliklə qovuşmaq istəyənlər, ailəsi, dostları və iş yoldaşları ilə unudulmaz anlar yaşamaq istəyənlər və ya sadəcə Xəzər dənizinin romantik günbatımından həzz almaq istəyənlər üçün ideal özünübərpa mərkəzidir. 
Hotelin “lobby” hissəsi özünəməxsus dizayn elementləri ilə tərtib olunmuşdur: sarayları xatırladan işıqlandırma effektləri, minlərlə metal toplardan ibarət incəsənət nümunələri ilə bəzədilmiş divarlar və müxtəlif çeşidli materiallardan hazırlanmış modern dizayn nümunələri. 
“Lobby”nin mərkəzində 58 metr hündürlüyündə və 72.000 LED işıqlardan ibarət möhtəşəm çilçıraq yerləşir. “Lobby” ərazisində rahat oturacaqlar, bilyard otağı, pianino salonu və nadir incəsənət, tarix, fotoqraflıq, arxitektura, dizayn və başqa maraqlı mövzulardan toplanmış kitabları özündə cəmləşdirən yeganə kitabxana var. 
“Bilgah Beach Hotel”i qonaqlarına müasir interyerə malik, dəniz mənzərəli 176 lüks otaq və suitlər təklif edir. Otaq və apartamentlərdən əlavə hotelin ərazisində üç yataq otağı olan və hotelin ön tərəfində, sıx bağın içərisində yerləşən 14 ikimərtəbəli kotec var. Sahəsi 156 m2 olan hər bir kottecin şəxsi qarajı, ayrıca həyəti və yuxarı mərtəbədə geniş, açıq balkonu var. 
“Bilgah Beach Hotel”i çox böyük və zəngin mətbəxi ilə də fərqlənir.  
“Piano Lounge” – qeyri-rəsmi görüşlərinizin təşkili üçün əla məkandır. Axşam kokteyl saatları yerli əhali arasında bir araya gəlmək və pianino zümzümələrini dinləmək üçün çox məşhurdur. 
“Üzük Restaurant” – gün ərzində fəaliyyət göstərən restoran sizlərə interaktiv, müxtəlif mədəniyyətlərin mətbəxini təqdim edir. Restoranın açıq hovuzu və bağ mənzərəsi ilə xüsusi görünüş qatan verandası da sərinləmək üçün əla seçimdir. 
“Promenade Sunset Bar & Lounge” – Bakının ən gözəl yerlərindən birində yerləşməsi və dostlar üçün əsl görüş yeri seçimi və Xəzər dənizinin nəfəskəsən mənzərəsindən həzz almaq üçün xüsusi məkandır.  
“Waterpark Cafe” – qonaqların əksəriyyəti vaxtının əksəriyyətini burada keçirdiyinə görə, hotdog və dondurma stendləri və özünə xidmət stendlərində müxtəlif qida çeşidləri ilə xidmətinizdədir. 
“Equinox Night Club” - müasir kokteyllər, yerli DJ-lər, ən dəbli musiqi və zövqlü dizayn – bütün bunlar hamısı məşhur “Equinox” gecə klubunun xüsusi atmosferini yaradır.
“The Alley” - bizdə hər yaşdan olan qonaqlar üçün məşğuliyyət var. Böyüklər boulinq oynaya, növbənöv yemək və kokteyllərin dadına baxa bilər. Bu zaman balaca qonaqlar uşaq menyusundan zövq ala və ya oyun konsollarında oynaya bilərlər. 
“Spa & Wellness Center” - istirahət və sakitlik adası olan “Spa Bilgah Beach Hotel”in dəbdəbəsi və möhtəşəmliyi arasında həmahəng yer tutur. 500 m2 sahəsi olan “Spa” üz və bədənə qulluq üçün çoxsaylı proseduralar, “Bali” və “Tay” texnikalarını özündə birləşdirən unikal massaj, eləcə də ənənəvi türk hamamı təklif edir. 
7 prosedur otağı, 2 əlavə VİP otaq, isitmə sistemli termal şezlonqlarla təchiz olunmuş istirahət otaqları, türk hamamı, fin saunası, buxar otağı, eləcə də meditasiya üçün qeyri-adı dairəvi otaq qonaqların xidmətindədir. Meditasiya otağında rəng terapiyası və otağın mərkəzidəki su kompozisiyasının sakitləşdirici təsiri sayəsində tamamilə sakitləşmək mümkündür.  
Fitnes Mərkəzi – fitnes rəvan şəkildə “Spa” sahəsi ilə birləşir və aşağıdakı xidmətləri təklif edir: 
•    Müasir “Technogym” avadanlığı ilə təchiz olunmuş böyük trenajor zalı
•    Temperaturun tənzimləndiyi 20 metrlik qapalı hovuz
•    Şezlonqların düzüldüyü terras ilə əhatə olunmuş açıq hovuz  
•    Açıq tennis kortu 
•    Basketbol və voleybol meydançaları
•    Mini-futbol üçün meydança
“Waterpark” – “Bilgah Beach Hotel”dəki Akvapark regionun ən böyük su parkıdır. Burada qonaqları su təpələri, açıq hovuz, fontan və günəş vannalarının qəbulu üçün təchiz olunmuş yerlər gözləyir. Akvaparkda 11 müxtəlif su təpəsi, açıq su təpələri, eləcə də uşaqlar üçün oyun meydançaları, soyunub-geyinmə otağı, duş kabinlər və “Waterpark” kafesi var.   
Şəxsi Çimərlik – “Bilgah Beach” Bakıda lüks sinfinə aid ilk çimərlikdir. Bu məkan - təpəlikdə yerləşə hotel 300 metrlik özəl çimərliyi ilə fəxr edə bilər. Çimərliyə həm piyada, həm də xüsusi lift ilə düşmək olar. 
Yığıncaqlar, konfranslar və tədbirlər – “Bilgah Beach Hotel”də 1500 m2 ərazisi olan konfrans mərkəzi var. Mərkəzdə masaların banket üslubunda düzülüşü zamanı 450 nəfərlik, teatral düzülüşü zamanı 600 nəfərlik “Bilgah Ballroom” banket zalı, 500 nəfərədək qonağın rahatlıqla yerləşdiyi, geniş və çoxfunksiyalı “Mardakan Suite & Terrace”, eləcə də 15-170 nəfər iştirakçısı olan, işgüzar görüş və danışıqlar üçün iki zal var. Əla təchiz olunmuş konfrans mərkəzin yanında, hər biri 10-12 nəfərlik üç ayrıca iclas kabineti qonaqların xidmətindədir. 
Baş menecer Scott Mawhinneyin fikirləri: “Məmnuniyyətlə, “Bilgah Beach Hotel”ini açıq elan edirik. Bilgəh ərazisi azərbaycanlılar arasında öz təmiz havası və ən yaxşı çimərliklərinə görə çox məşhurdur. 
Biz öz xidmətlərimizi hər kəsə təqdim etməkdən zövq duyuruq. Siz burada ailəvi istirahətdən tutmuş, özünəməxsus fərqliliyi ilə seçilən restoranlarımızda müxtəlif mətbəxlərin dadına baxa bilər və unudulmaz SPA prosedurlarından həzz ala bilərsiniz. 
Qonaqlarımıza əyləncəli və maraqlı təcrübə yaşatmaq və onlarda davamlı xatirələr saxlamaq üçün biz burdayıq”.
“Absheron Hotel Group” haqqında:
“Absheron Hotel Group” Azərbaycanın ilk lüks hotel şirkəti olub tərkibində “Marriott Autograph” kolleksiyası üzvlüyünü əldə edən dünya standartları səviyyəsində idarə olunan Şahdağ dağlarında yerləşən “Pik Palace Hotel”i və “Park Chalet Hotel”i, Bakı şəhərinin mərkəzində yerləşən “Boulevard Hotel”i və “İnturist Hotel”i, “Bilgah Beach Hotel”i və tezliklə açılması planlaşdırılan “Dinamo Boutique Hotel”i cəmləşdirir.
Ətraflı:  www.absheronhotelgroup.com, www.marriot.com, www.autographcollection.com

















E.Ə.
www.oxu.az
"
"Türkiyə Azərbaycanla birgə ölkələrarası turizm turları təşkil edə bilərTürkiyə Azərbaycanla birlikdə ölkələrarası turizm turları təşkil etməyi nəzərdə tutur.
Oxu.Az xəbər verir ki, bunu Trend-ə Türkiyənin Azərbaycandakı səfirliyinin mədəniyyət və təbliğat müşaviri İrfan Çiftçi deyib.
Müşavirin sözlərinə görə, birgə turlar Azərbaycan və Türkiyəyə qonşu və yaxın olan ölkələrə təşkil edilə bilər. Azərbaycan və Türkiyənin birgə turizm turuna Gürcüstan, Özbəkistan, Qazaxıstan, Rusiya əlavə edilə bilər:
“Azərbaycanı mümkün olduğu qədər Türkiyədəki turizmə inteqrasiya etmək fikrimiz var. Məsələn, bu gün Orta Avropa, Avropa, Akdeniz və s. birgə turları var. Niyə Türkiyə-Azərbaycan-Gürcüstan, yaxud Türkiyə-Azərbaycanın digər ölkələrlə birlikdə turları olmasın?”.
İ.Çiftçi əlavə edib ki, bütün bunlar qarşıda duran potensial istiqamətlərdir. Müşavir əlavə edib ki, hazırda birgə turların yaradılması üçün ölkələrin şirkətləri arasında danışıqlar aparılır. Onun sözlərinə görə, bu mövzü üzrə qapalı görüşlər keçirilir:
“Hesab edirəm ki, belə məsələlər şirkətlər arasında aparılan danışıqlarla həll edilməlidir. Biz isə sadəcə olaraq, onlar üçün imkanlar yaradırıq”.
İ.Çiftçi bildirib ki, bu il iyun ayında Bakı-Tbilisi-Qars dəmiryolu açılacaq: “Bununla bərabər, turizm sahəsində də yeni bir sahə açılır. Hesab edirəm ki, şirkətlər bunu dəyərləndirəcək. Qatar turizmi çox gözəl turizm növüdür. Məncə, şirkətlər bu sahədə işə başlaya bilərlər”.
A.S.
www.oxu.az
"
"Nazir: Şopinq Festivalı büdcəyə 50 milyon manat gəlir gətirə bilərŞopinq Festivalı MDB ölkələrində ilk olaraq Azərbaycanda keçirilir.
Oxu.Az-ın Trend-ə istinadən məlumatına görə, bunu Mədəniyyət və Turizm naziri Əbülfəs Qarayev Şopinq Festivalının açılış mərasimində jurnalistlərə açıqlamasında deyib.
Onun sözlərinə görə, bu festival zamanı dünya təcrübəsi öyrənilib: 
“Bilirsiniz ki, Dubayda, İstanbulda, Sinqapurda bu cür şopinq festivallar keçirilir və turist axınına çox müsbət təsir göstərir. Odur ki, prezident İlham Əliyevin təşəbbüsü ilə bu festival keçirilir. Qeyd edim ki, dünya təcrübəsində ilk dəfə olaraq “tax free”nin qaytarılması xarici turstlərlə yanaşı, həm də Azərbaycan vətəndaşlarına şamil olunacaq. Bu isə nəinki turizmin, ümumiyyətlə ticarətin stimullaşdırılması istiqamətində atılan addımdır. 
Bu il ilk dəfə keçirilən festival müəyyən sınaq müddəti tələb edir. Bizim fikrimiz var ki, ildə iki dəfə şopinq festivalı keçirək. Bildiyimə görə, artıq insanlar ticarətə, alış-verişə başlayıb. Bizim ehtimallarımıza görə, bu ticarət festivalı çərçivəsində büdcəyə 50 milyon manata qədər vəsait daxil olacaq. Hesab edirəm ki, bu gözəl bir fürsətdir, amma bunu peşəkarlıqla, həssaslıqla və diqqətlə yerinə yetirmək lazımdır”.
Qeyd edək ki, hər il təşkil ediləcək Bakı Şopinq Festivalı bu il aprelin 10-dan mayın 10-dək keçiriləcək. Növbəti festivalın keçirilməsi bu ilin oktyabrına nəzərdə tutulub. Azərbaycan prezidenti İlham Əliyevin 1 sentyabr 2016-cı il tarixli sərəncamı ilə təsdiq edilmiş, “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”nə əsasən, hər il keçiriləcək şopinq festivallarının təşkili Mədəniyyət və Turizm Nazirliyinin nəzdində Konqreslər Bürosuna həvalə edilib.
S.B.
www.oxu.az
"
"Nazirlikdə 219 min manatlıq yeyinti: 7 nəfər xəbərdarlıq aldıAzərbaycan Hesablama Palatası Mədəniyyət Nazirliyinin fəaliyyətində maliyyə pozuntusu və nöqsanlar aşkarlayıb. 
Oxu.Az xəbər verir ki, Milli Məclisdən APA-ya verilən məlumata görə, bu barədə Hesablama Palatasının 2016-cı il üzrə fəaliyyəti barədə illik hesabatda açıqlanıb.
Bildirilir ki, hesabat ilində aparılmış auditin nəticəsinə görə, ötən il nazirliyin fəaliyyətində 27 hal üzrə maliyyə nöqsanı aşkarlanıb. 
Bunlardan 7-si (ümumi qurumlar üzrə 1,3%-i) büdcə qanunvericiliyinin tələblərinə görə nöqsanlar, 4-ü (ümumi qurumlar üzrə 8,2%-i) əsaslı qoyuluşlar (tikinti) üzrə qanunvericiliyin tələblərinə görə nöqsanlar, 1-i (ümumi qurumlar üzrə 1,1 %-i) dövlət əmlakı ilə bağlı qanunvericiliyin tələblərinə görə nöqsanlar olub.
Bundan başqa, 9-u (ümumi qurumlar üzrə 15,1 %-i) dövlət satınalmaları ilə bağlı qanunvericiliyin tələblərinə görə nöqsanlar, 1-i (ümumi qurumlar üzrə 0,8 %-i) büdcə gəlirlərinin hesablanması, yığılması və ödənilməsi üzrə qanunvericiliyin tələblərinə görə nöqsanlar, 5-i (ümumi qurumlar üzrə 73,5%-i) mühasibat uçotu və hesabatlılıq ilə bağlı qanunvericiliyin tələblərinə görədir.
Palata tərəfindən görülən tədbirlər nəticəsində qeyd olunan nöqsanlarla bağlı maliyyə pozuntusundan 218 min 285,1 manat bərpa edilib. 
4 nəfər ciddi xəbərdarlıq, 3 nəfərə isə xəbərdarlıq verilib. Hesabat Milli Məclisə təqdim olunub və aprelin 14-də müzakirəyə çıxarılacaq. 
U.A.
www.oxu.az
"
"Nazirlik: Bakı Şopinq Festivalına 110-a yaxın mağaza qoşulubBakı Şopinq Festivalına İçərişəhərdə, Qoşa Qala qapısı qarşısında keçirilən şou-proqramla start verilib. 
Oxu.Az APA-ya istinadən xəbər verir ki, İçərişəhər Dövlət Tarix-Memarlıq Qoruğu İdarəsinin yaxından dəstəyi ilə təşkil edilən proqramda bir sıra tanınmış incəsənət ustaları çıxış edəcəklər.
Açılışda iştirak edən Mədəniyyət və Turizm Nazirliyinin İnformasiya və ictimaiyyətlə əlaqələr şöbəsinin müdiri Vüqar Şixəmmədov bildirib ki, paytaxtda ilk dəfə keçirilən Bakı Şopinq Festivalı insanların alış-verişi üçün mühüm imkanlar yaradır.
Onun sözlərinə görə, artıq Bakıda fəaliyyət göstərən 110-a yaxın satış mağazası bu festivala qoşulub: “Festival çərçivəsində vətəndaşlar 50-yə yaxın mehmanxana və restoranın xidmətindən istifadə edə biləcəklər.
“Tax Free” sistemi istifadədir, əcnəbilərlə yanaşı, ölkə vətəndaşları da bu xidmətdən yararlana bilər. Bizim məlumatımıza görə, gün ərzində “Tax Free” xidmətindən istifadə olunub. Vergilər Nazirliyi tərəfindən 7 alış-veriş mərkəzində xüsusi köşk quraşdırılıb.
Vətəndaşlar ƏDV-ni əldə etmək üçün alış-veriş etdikdən sonra qəbzlərini köşklərdə təsdiq etdirməli, sonradan mərkəzi banklardan birinə yaxınlaşaraq ƏDV-ni geri almalıdırlar”.
V.Şıxəmmədov qeyd edib ki, İçərişəhərdə keçirilən tədbir festival çərçivəsində ilk mədəni tədbirdir: “Festivalın rəsmi açılış mərasimi bu gün saat 19:00-da Heydər Əliyev Sarayında baş tutacaq”.   
Qeyd edək ki, bu gündən Azərbaycan paytaxtında ilk dəfə Ticarət festivalı - “Baku Shopping Festival” başlayıb. Festival mayın 10-dək davam edəcək. 
İlk Bakı Şopinq Festivalındə Mədəniyyət və Turizm Nazirliyi ilə yanaşı, digər aidiyyəti qurumlar da iştirak edir. Bakı Şopinq Festivalı xaricdən turist axınını təşkil etmək, eyni zamanda, daxili turizmi inkişaf etdirmək məqsədi daşıyır.
Festival günlərində 100 manat və daha çox alış-veriş edən hər bir əcnəbi və ya Azərbaycan vətəndaşı bu sistemdən yararlana biləcək. Bakı Şopinq Festivalının internet saytı - www.bakushopfest.com Azərbaycan, ingilis, rus, ərəb dillərində fəaliyyət göstərir.
U.A.
www.oxu.az
"
"AZAL-dan yeni aksiya: Bakı-Dubay-Bakı – cəmi 199 avro“Azərbaycan Hava Yolları” (AZAL) Bakıdan Dubaya uçuşlar üzrə yeni aksiya elan edir.
Bakı-Dubay-Bakı istiqamətində J2 015/J2 016 reyslərinə aprelin 25-ə kimi aviabilet alarkən aviabiletin qiyməti cəmi 199 avro təşkil edəcək. Qiymətə bütün rüsum və yığımlar daxildir.
Uçuş tarixləri: 15 aprel - 15 may 2017-ci il.
Həmçinin aviabiletin qiymətinə baqajın (23 kq-a kimi) pulsuz daşınması və soyuq və isti yeməklərin tam çeşidi daxildir.
AZAL-ın Bakıdan Dubaya uçuşları hər gün komfortlu “Airbus A320” laynerləri ilə həyata keçirilir.
Aviabiletləri şirkətin www.azal.az saytında bronlaşdırmaq, AZAL-ın kassalarından və rəsmi agentliklərindən əldə etmək mümkündür.
Reys çərçivəsində sərnişinlər “AZAL Miles” bonus proqramından istifadə edə bilərlər. “AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir: www.miles.azal.az. Proqram iştirakçısı olmayan şəxslər onlayn qeydiyyatdan keçə bilərlər. Balların avtomatik hesablanması üçün aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz: 
(+99412) 598 88 80;
*8880
E-mail: callcenter@azal.az
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
A.M.
www.oxu.az
"
"Azərbaycanla Dağıstan arasında yeni quru və dəniz marşrutları yaradıla bilərAzərbaycan Respublikası Milli Turizm Təbliğat Bürosunun rəhbəri Fuad Nağıyev və Dağıstanın turizm və xalq bədii sənətkarlıq naziri Rəbiyyət Zakavovanın görüşündə iki ölkə arasında turizm sahəsində əməkdaşlıq perspektivləri müzakirə edilib. 
Oxu.Az-a Milli Turizm Təbliğat Bürosundan verilən məlumata görə, görüşdə iki qurumun xətti ilə qonşu regionların turizm potensialının inkişaf etdirilməsi, turizm sahəsinə sərmayələrin cəlbi, həmçinin beynəlxalq turizmin inkişafı üçün şəraitin genişləndirilməsi məsələləri də müzakirə olunub. 
Tərəflər birgə yeni quru və dəniz turizm marşrutlarının yaradılmasını müzakirə ediblər. 
Xatırladaq ki, “Azərbaycan Respublikasında turizmin inkişaf etdirilməsi ilə bağlı bir sıra tədbirlər haqqında” Azərbaycan Respublikası Prezidentinin 27 dekabr 2016-cı il tarixli 1179 nömrəli Fərmanına əsasən, ölkənin beynəlxalq imicinin formalaşdırılması, marketinq işlərinin əlaqələndirilməsi, turistlərin məmnunluğunun və turizm potensialının artırılması, beynəlxalq səviyyədə tanıdılmasını təmin etmək məqsədilə 6 fevral 2017-ci il tarixdə Mədəniyyət və Turizm Nazirliyi yanında “Milli Turizm Təbliğat Bürosu” publik hüquqi şəxs təsis edilib.   
U.A.
www.oxu.az
"
"Bakıda 2 manatlıq bileti turistlərə 8 manata satırlarQız Qalası Bakının ən möhtəşəm memarlıq abidələrindən biridir. Azərbaycana gələn turistlər, ilk növbədə, “İçərişəhər memarlıq” qoruğunu və Qız Qalasını ziyarət edirlər.
Oxu.Az musavat.com-a istinadən xəbər verir ki, istər Novruz bayramı ərəfəsində, istərsə də bu günlərdə Qız Qalasının ətrafı turistlərlə doludur. 
Hər kəs buraya gəlib qalanı ziyarət edir, xatirə fotosu çəkdirir və tariximiz haqqına məlumat əldə edirlər.
Son günlər isə saytın redaksiyasına çoxsaylı şikayətlər daxil olub. Şikayətlərdə deyilir ki, Qız Qalasına giriş üçün normalda 2 manata satılan biletləri turistlərə 8 manata satırlar. 
Bilet haqqında sorğu-sual edəndə isə qiyməti aşağı salırlar.
“İçərişəhər” Dövlət Tarix-Memarlıq Qoruğu İdarəsi ilə əlaqə saxlamağa çalışsaq da, cəhdlərimiz nəticə vermədi. İdarədə dəstəyi götürən olmadı.




















U.A.
www.oxu.az
"
"Bu gündən Azərbaycanda Ticarət Festivalı başlayırBu gündən Azərbaycanda ilk dəfə olaraq Bakı Ticarət Festivalının (Şopinq Festivalı) keçirilməsinə başlanacaq.
Oxu.Az Trend-ə istinadən xəbər verir ki, mayın 10-dək davam edəcək festival Prezident İlham Əliyevin 2016-cı il sentyabrın 1-də imzaladığı “Azərbaycan Respublikasında turizmin inkişafı ilə bağlı əlavə tədbirlər haqqında” sərəncama uyğun olaraq keçirilir.
Ticarət festivallarının keçirilməsində məqsəd Azərbaycanın turizm və iqtisadi potensialının yüksəldilməsi, sahibkarlıq fəaliyyətinin təşviq edilməsi ilə ölkənin ticarət dövriyyəsinin artırılmasının stimullaşdırılmasıdır. Bu festivallar həm də vergi sisteminin təşviqini, fiziki şəxslər tərəfindən Azərbaycanın ərazisində alınmış istehsal, yaxud kommersiya məqsədləri üçün nəzərdə tutulmayan mallara görə ödənilmiş əlavə dəyər vergisinin qaytarılması (ƏDV) sisteminin ölkədə tətbiqi ilə vergi inzibatçılığının daha da təkmilləşdirilməsini, rezident və qeyri-rezident vergi ödəyicilərinin xidmət sisteminin inkişaf etdirilməsini nəzərdə tutur.
Festival zamanı ilk dəfə olaraq Azərbaycan vətəndaşlarına da “tax free” sistemi tətbiq ediləcək.
ƏDV qaytarılması sisteminə qoşulmuş obyektlərin üzərində xüsusi “Baku Shopping Festival – Tax Free” stikeri yerləşdiriləcək. Yalnız həmin nişan olan obyektlərdən mal alan Azərbaycan vətəndaşlarına ƏDV qaytarılacaq.
ƏDV-ni 5 bankın - Kapital Bank, PASHA Bank, Yapi Kredi Bank Azerbaijan, Bank Silk Way və Azərbaycan Sənaye Bankının filiallarında geri almaq mümkün olacaq.
A.M.
www.oxu.az
"
"Bakıda yeni köşklər hansı məqsədlə quraşdırılıb?Bakı Şopinq Festivalının keçiriləcəyi məkanların 6-da ƏDV köşkləri quraşdırılıb.
Oxu.Az AZƏRTAC-a xəbər verir ki, bu barədə vergilər nazirinin müavini Sahib Ələkbərov deyib.
O bildirib ki, Bakı Şopinq Festivalı üçün hazırlıq işləri tamamilə başa çatıb. ƏDV-nin qaytarılması ilə bağlı proqram təminatı da hazırlanıb və test rejimində sınaqdan keçirilib. Bu günə qədər 5 bank müəyyən edilib ki, onların 15 filialı ƏDV-nin qaytarılması prosesində bilavasitə iştirak edəcək.
S.Ələkbərov qeyd edib ki, aksizli mallar, avtomobil ehtiyat hissələri və bir sıra başqa məhsullar üzrə ƏDV qaytarılmayacaq və artıq 102 ticarət obyekti rəsmi qeydiyyatdan keçib.
S.B.
www.oxu.az
"
"Əbülfəs Qarayev: Azərbaycandan xaricə istirahətə gedənlər azalıb“Ötən ilə nisbətən bu il Azərbaycandan xaricə istirahətə gedənlərin sayı üzrə çox böyük azalma müşahidə edilmir”.
Oxu.Az Trend-ə istinadən xəbər verir ki, bunu Mədəniyyət və turizm naziri Əbülfəs Qarayev jurnalistlərə bildirib.
Nazir deyib ki, 2016-cı ildə getmə turizm üzrə göstərici 10 faizədək azalıb. Onun sözlərinə görə, baş verən iqtisadi çətinliklərlə əlaqədar getmə turizminin azalması bütün dünyada müşahidə edilir.
Ə.Qarayev bildirib ki, Azərbaycan vətəndaşlarının müxtəlif ölkələrdə istirahət etməsini istəsələr də, getmə turizm prioritet deyil. Nazir əsas məqsədin gəlmə turizminin inkişafı olduğunu söyləyib.
U.A.
www.oxu.az
"
"Azərbaycana yeni “Boeing 747-8F” təyyarəsi gətirilib – FOTOAprelin 7-si, cümə günü Heydər Əliyev Beynəlxalq Hava Limanında Azərbaycanın yük aviaşirkəti “Silk Way Airlines”a məxsus yeni “Boeing 747-8F” təyyarəsinin gətirilməsi ilə əlaqədar rəsmi mərasim keçirilmişdir. 
Oxu.Az xəbər verir ki, tədbirdə “Azərbaycan Hava Yolları” QSC-nin prezidenti Cahangir Əsgərov, “Silk Way Holding”in prezidenti Zaur Axundov, ABŞ-ın Azərbaycandakı fövqəladə və səlahiyyətli səfiri Robert Sekuta, ABŞ-ın Azərbaycandakı səfirliyinin iqtisadi şöbəsinin rəhbəri Karter Uilbur və digərləri iştirak etmişdir.
Yeni gətirilən təyyarə “Silk Way Airlines” üçün aviaşirkət tərəfindən istismar olunacaq artıq onuncu “Boeing” tipli və beşinci “Boeing 747-8F” tipli təyyarədir.
Beləliklə, təyyarənin gətirilməsi “Silk Way Airlines” şirkətinin “Boeing” korporasiyası ilə genişmiqyaslı əməkdaşlıq proqramının birinci mərhələsinin uğurla başa çatması deməkdir.
Proqram çərçivəsində alınan hava gəmilərinin ümumi dəyəri təxminən 1 milyard ABŞ dolları təşkil edir ki, bu da Azərbaycanın özəl müəssisələrinin fəaliyyəti və inkişafı tarixində ən böyük layihədir.
Həmçinin qeyd etmək lazımdır ki, 2005-ci ildən etibarən “Silk Way Airlines” aviaşirkəti həm Amerikanın özəl şirkətləri, həm də ABŞ-ın dövlət sektoru ilə işgüzar münasibətləri inkişaf etdirir və möhkəmləndirir.
“Silk Way Airlines” aviaşirkəti ABŞ-ın müvafiq orqanları tərəfindən sertifikatlaşdırılan və tanınan aviadaşıyıcılardan biridir.
US TRANSCOM (ABŞ Silahlı Qüvvələrinin Nəqliyyat Komandanlığı) ilə sıx əməkdaşlıq aviaşirkətə İraq və Əfqanıstan da daxil olmaqla, bütün mühüm istiqamətlər üzrə daşınma sifarişlərini yerinə yetirməyə imkan vermişdir.
Yeni təyyarənin tədarükü “Silk Way Airlines” aviaşirkətinə uçuşların coğrafiyasını genişləndirməyə, daşınan yüklərin həcmini artırmağa və aviadaşımalar bazarının yeni seqmentlərini əhatə etməyə imkan verəcək.
Həmçinin bu, aviaşirkətə ümumi hava gəmiləri parkının istismar xərclərini azaltmağa və bunun da nəticəsində bütövlükdə gəlirliliyin artırılmasına gətirib çıxaracaq.
Hava gəmiləri parkının genişləndirilməsi ilə “Silk Way Airlines” Azərbaycanın paytaxtından Nyu-York, Çikaqo, Milan, Lüksemburq, Frankfurt, İstanbul, Dubay, Seul, Honqkonq və Şanxaya mövcud birbaşa müntəzəm yük reysləri ilə yanaşı, Tokio, Cibuti, Nayrobi və Dakkaya yeni reyslərin açılmasını planlaşdırır. 
Son 10 il ərzində Heydər Əliyev Beynəlxalq Hava Limanı yük aviadaşımalarının böyük logistik mərkəzinə çevrilmişdir. Bu gün Azərbaycanın mülki aviasiyası özünü Şərq və Qərbi birləşdirən Böyük İpək Yolu layihəsinin rəsmi aviadaşıyıcısı kimi tanıtmışdır.
Yükdaşıma bazarında özünü çox yaxşı sübut etmiş yeni geniş füzelyajlı uzaq magistrallı “Boeing 747-8F” təyyarələrinin alınması bu strategiyanın həyata keçirilməsinin mühüm bir hissəsidir.











U.A.
www.oxu.az
"
"Nazir ölkəyə gələn turistlərin sayını açıqladı“Son 3 ay müddətində ölkəmizə gələn xarici turistlərin sayı 557 min nəfərdən artıq olub”.
Oxu.Az Fins.az-a istinadən xəbər verir ki, bunu Turizm Şurasının iclasında Mədəniyyət və turizm naziri Əbülfəs Qarayev deyib.
Onun sözlərinə görə, xarici turistlər əsasən Rusiya, Gürcüstan, İran, Türkiyə və ərəb ölkələrini əhatə edir. İlk onluqda isə birinci yeri Ukrayna, Qazaxıstan, İran, Özbəkistan və Birləşmiş Ərəb Əmirliklərindən gələnlər yer alır.
Turizm Şurası və Turizm Təbliğat Bürosunun fəaliyyətinə toxunan Əbülfəs Qarayev Novruz bayramı ərəfəsində həyata keçirilən layihələrdən də söz açıb. Belə layihələrin gələcəkdə paytaxtla yanaşı, digər regionlarda da həyata keçirilməsini məqsədəuyğun hesab edib.
Bakı Şopinq Festivalına hazırlıqla bağlı fikirlərini bölüşən nazir bildirib ki, bu istiqamətdə bütün müvafiq işlər həyata keçirilib. Hazırda 102 ticarət obyekti qeydiyyatdan keçib və proses davam etməkdədir.
Əbülfəs Qarayev ticarət festivalı günlərində ölkəmizdə bir sıra beynəlxalq tədbirlərin keçirilməsinin xarici turistlərin festivala marağını daha da artıracağını deyib.
Nazir ölkəyə xarici turistlərin daha rahat şəkildə girişinin təmin olunması üçün ölkə başçısının 20 fevral tarixində imzaladığı “Azərbaycan Respublikasına turist axının sürətləndirilməsi ilə bağlı əlavə tədbirlər haqqında” sərəncamının əhəmiyyətini yüksək qiymətləndirib.
Bu sərəncama əsasən, turistlər üçün vizaların verilməsi, sərhədkeçmə prosedurlarının sadələşdirilməsi, eləcə də ölkəmizə gələn xarici vətəndaşlarla birbaşa ünsiyyətdə olan əlaqədar qurumlara işin gedişi ilə bağlı müvafiq tövsiyələr verilib.
U.A.
www.oxu.az
"
"Bakıda Beynəlxalq Turizm və Səyahətlər sərgisi keçirilirBu gün Bakıda XVI Azərbaycan Beynəlxalq Turizm və Səyahətlər (AITF) sərgisi işə başlayıb. 
Oxu.Az xəbər verir ki, sərginin rəsmi açılış mərasimində mədəniyyət və turizm naziri Əbülfəs Qarayev, bir sıra xarici dövlətlərin Azərbaycandakı səfirlikləri, yerli və xarici turizm idarələrinin nümayəndələri iştirak ediblər. 
Sözügedən sərgi beynəlxalq və yerli şirkətlərə layihələrini, turizm imkanlarını təqdim etmək üçün əhəmiyyətli platforma hesab olunur. AITF sərgisi ziyarətçilərə çoxlu sayda turizm istiqamətlərini, hava yollarını, hotel şəbəkələrini və digər turizm xidmətlərini təqdim edəcək. Bu il sərgidə 20 ölkədən 272 şirkət iştirak edir. Bununla belə, burada 17 milli və regional stend təmsil olunub.
İlk iki günü sərgi yalnız turizm peşəkarları, aprelin 8-dən isə geniş ictimaiyyət üçün açıq olacaq. Burada sərgi ziyarətçiləri yerində tur bron etmək imkanı əldə edəcəklər. Sərgi çərçivəsində bu gün “Baku Expo Center”də saat 14:00-16:00-da Kazan şəhərinin turizm imkanlarının təqdimatı olacaq. Builki vork-şop isə aprelin 7-də təşkil olunacaq.
Qeyd edək ki, “Iteca Caspian” şirkəti bu il ümumilikdə 16 sərgi və 1 konfrans keçirməyi planlaşdırır. Bu sərgilər dövlət sənaye strukturlarının dəstəyi ilə təşkil olunacaq. Belə ki, aprelin 26-28-də Bakı Ekspo Mərkəzində XVI Xəzər Beynəlxalq Nəqliyyat, Tranzit və Logistika (Transcaspian/Translogistica), VII Xəzər Beynəlxalq Yol İnfrastrukturu və İctimai Nəqliyyat (Road & Traffic) və IV Xəzər Beynəlxalq Kater və Yaxtalar (CIBS 2017) sərgiləri keçiriləcək.
Mayın 17-dən 19-a kimi baş tutacaq XXIII Azərbaycan Beynəlxalq Qida Sənayesi (WorldFood Azerbaijan) və Xəzər Beynəlxalq Qablaşdırma, Tara, Etiket və Poliqrafiya (Ipack Caspian) sərgilərinin iştirakçıları tərəfindən həm yerli, həm də xarici istehsalçı şirkətlərin çoxlu sayda məhsulları nümayiş olunacaq. 
Bu il sərgilərin yaz mövsümü regionun ən böyük sənaye sərgisi XXIV Beynəlxalq Xəzər Neft və Qaz (Caspian Oil & Gas, 31 may-3 iyun), XXIV Beynəlxalq Xəzər Neft və Qaz Konfransı (Caspian Oil & Gas Conference, 1-2 iyun) və VII Xəzər Beynəlxalq Energetika və Alternativ Enerji (Caspian Power) sərgiləri ilə yekunlaşacaq.
E.Ə.
www.oxu.az
"
"Azərbaycanda dəniz turları təşkil olunurBakıdan Nabran, Lənkəran və digər yerlərə Xəzər dənizi vasitəsilə turların təşkili təklif olunur.
Oxu.Az xəbər verir ki, bu təkliflə çıxış edən Azərbaycan Turizm Assosiasiyası (AzTA) sədrinin müşaviri Müzəffər Ağakərimov Trend-ə bildirib ki, dünyada okean və dənizlərdə müxtəlif turlar təşkil olunur və turistlər gəzdirilir.
Lakin Azərbaycan Xəzər dənizinin potensialından turizm məqsədi ilə hələ tam istifadə etmir: “Azərbaycanda elə şəxslər var ki, dəniz turundan istifadə etmək üçün Türkiyə, İsveç, Norveç, Finlandiya, Danimarka kimi ölkələrə gedirlər. Amma Azərbaycanda indiyədək dənizin bu imkanlarından istifadə edilməyib. Xəzər dənizinin Azərbaycan sektorunda Nabrana, Lənkərana və digər yerlərə dəniz turları təşkil oluna bilər. Xəzər dənizinin potensialından istifadə etmək ölkəyə turistlərin daha çox gəlməsini sürətləndirəcək”.
M.Ağakərimov qeyd edib ki, Xəzər dənizində turlar təşkil olunduqda bundan yalnız Azərbaycanın deyil, Qazaxıstan, İran, Rusiyanın da əhalisi faydalana bilər.
Hazırda İrandan Azərbaycana turistlərin daha çox təyyarə və avtomobillərlə gəldiyini deyən M.Ağakərimov hesab edir ki, Xəzərdə dəniz turunun təşkili daha çox bu ölkədən gələn turistlərin sayının artmasına təsir göstərə bilər.
AzTa rəsmisi bu məqsədlə Xəzərsahili ölkələrlə ikitərəfli və çoxtərəfli müqavilələrin bağlanmasını zəruri sayır.
Qeyd edək ki, Prezident İlham Əliyev Azərbaycan Respublikasına turist axınının sürətləndirilməsi ilə bağlı əlavə tədbirlər haqqında sərəncam imzalayıb.
A.M.
www.oxu.az
"
"Sağ qalmaq – FOTOREPORTAJMartın ortalarında “Mercer” Beynəlxalq konsaltinq şirkəti yaşamaq üçün dünyanın ən yaxşı və ən pis şəhərlərinin siyahısını açıqlayıb. Səkkizinci il ardıcıl olaraq dünyanın ən yaxşı şəhəri adına Vyana layiq görülüb, ikinci yerdə Sürix, üçdə isə Oklend şəhəri qərarlaşıb. 
Dünyanın ən pis şəhərlərinin siyahısında isə “liderlər” hər il dəyişir. 
Oxu.Az həmin siyahını təqdim edir:
Onuncu yer: Konakri, Qvineya
Foto: Luc Gnago / Reuters

Doqquzuncu yer: Kinşasa, Konqo Demokratik Respublikası
Foto: UPPA / Diomedia.com

Səkkizinci yer: Brazzavil, Konqo Respublikası
Foto: Weiron Photo / Flickr

Yeddinci yer: Dəməşq, Suriya
Foto: Omar Sanadiki / Reuters

Altıncı yer: Ncamena, Çad
Foto: AGF FOTO RM / Hermes Images / Diomedia.com

Beşinci yer: Xartum,Sudan
Foto: Mohamed Nureldin Abdallah / Reuters

Dördüncü yer: Port-o-Prens, Haiti
Foto: Jorge Silva / Reuters

Üçüncü yer: Sana, Yəmən
Foto: Mohammed Hamoud / Anadolu Agency / Getty Images

İkinci yer: Banqi, Mərkəzi Afrika Respublikası
Foto: Goran Tomasevic / Reuters

Birinci yer: Bağdad, İraq
Foto: Saad Shalash / Reuters

S.B.
www.oxu.az
"
"Azərbaycanda hotellərin 80-85%-i dolub“Hazırda Azərbaycana turistlər əsasən 26 ölkədən gəlir”.
Oxu.Az “Marja”ya istinadən xəbər verir ki, bunu jurnalistlərə açıqlamasında Mədəniyyət və Turizm Nazirliyinin turizm şöbəsinin müdiri Aydın İsmiyev deyib.
Şöbə müdiri qeyd edib ki, bu ilin yanvar-fevral aylarında həmin ölkələrdən gələnlərin sayında artım müşahidə olunub: 
“Azərbaycana turist axını əsasən Körfəz ölkələri, İran, Rusiya və Avropa ölkələrindən gəlir. Ümumilikdə, turist axını Azərbaycanda böyük valyuta gəlirinə gətirib çıxaracaq. 
Bu il aprelin sonuna kimi bütün mehmanxanaların 80-85%-i dolub. Proqnoza görə, ölkəyə gələn turistlərin sayında böyük artım gözlənilir. Bakıda keçiriləcək İslam Həmrəyliyi, Şopinq Festivalı və digər tədbirlər turistlərin müəyyən qədər artmasına imkan yaradacaq”.
“Rusiya və ərəb ölkələrindən turist axını 10-15, digər ölkələrdən gələnlərin sayı isə 20-30 dəfə artıb. Ərəb ölkələrindən gələn turistlərə vizaların hava limanlarında verilməsi turizmin inkişafına böyük təkan verib”, - deyə A.İsmiyev vurğulayıb.
 
U.A.
www.oxu.az
"
"Nazirlik: Mehmanxanalardakı xidmət səviyyəsi bizi də narahat edirMədəniyyət və Turizm Nazirliyi Bakıda yeni yaradılan hostel və apartamentlərin sayını açıqlayıb.
Oxu.Az Marja-ya istinadən xəbər verir ki, nazirliyin turizm şöbəsinin müdiri Aydın İsmiyev bildirib ki, artıq Bakıda 25 hostel, 92 apartament fəaliyyət göstərir.
Onun sözlərinə görə, bunlar özəl müəssisələrdir və sahibkarlar tərəfindən yaradılır: 
“Məsələn, apartamentlərin hamısı şəxsi adamların evləridir və turistlərə icarəyə verilir. Dövlət tərəfindən də belə müəssisələrin sayının artırılması dəstəklənir”.
Şöbə müdiri əlavə edib ki, 2-3 ulduzlu mehmanxanaların tikilməsi nazirlik üçün prioritet məsələdir. 
Bunun mütəmadi olaraq müzakirəyə çıxarıldığını deyən A.İsmiyev vurğulayıb ki, nəinki 2-3, hətta 4 ulduzlu mehmanxanaların tikilməsi də məqsədəuyğundur: 
“Son zamanlar hotellərdə yer çatışmazlığı məsələsi ortaya çıxır. Bu problemləri nəzərə alaraq belə mehmanxanaların fəaliyyət göstərməsi müsbət addımdır. Ölkədə hotellərdə turistlərin yerləşdirilməsi üçün müvafiq standartlar var. Əgər hostel və apartamentlərin sayı çoxalsa, onlar üçün yeni standartlar hazırlana bilər. Hotel və mehmanxanalardakı xidmət səviyyəsi bizi də narahat edir.  
Bu gün bizdə xidmət səviyyəsinin yüksək olduğunu deyə bilmərik. Amma ötən illərlə müqayisədə böyük sıçrayış var. 
Nazirlik səviyyəsində müxtəlif treninq kurslar keçirilir. Hazırda Azərbaycan Turizm və Menecment Universiteti, peşə məktəbi fəaliyyət göstərir. 
Gələcək planda 4-5 əlavə peşə məktəbinin tikintisi nəzərdə tutulur. Peşə məktəblərinin açılması isə bu sahədə kadr çatışmazlığı probleminin həll edilməsinə müsbət təkan verə bilər”.
U.A.
www.oxu.az
"
"Bakı Şopinq Festivalının rəsmi media tərəfdaşının adı açıqlandıAzərbaycan Konqreslər Bürosu aprelin 10-dan mayın 10-dək keçiriləcək Bakı Şopinq Festivalının rəsmi media tərəfdaşının adını açıqlayıb. 
Oxu.Az xəbər verir ki, Azərbaycan Dövlət İnformasiya Agentliyinin (AZƏRTAC) jurnalistlər, fotoqraflar və operatorlardan ibarət işçi heyəti festivalın geniş şəkildə işıqlandırılmasını təmin edəcək.
Festivalın təbliğ dairəsinin genişləndirilməsi, festival barədə məlumatlar və press-relizlər agentliyin fəaliyyət göstərdiyi səkkiz dildə yayımlanacaq. 
Müqavilənin şərtlərinə əsasən, AZƏRTAC hazırladığı yazılarda və media kanallarında Bakı Şopinq Festivalının müəyyən olunmuş nişanından və “Bakı Şopinq Festivalının rəsmi media partnyoru” adından istifadə və nəşr hüququna malikdir.
Əvəzində isə Bakı Şopinq Festivalı öz rəsmi veb-saytı olan www.bakushopfest.com ünvanında partnyorlar hissəsinə AZƏRTAC-ın loqosu və rəsmi media tərəfdaşı olması barədə məlumat yerləşdirib. 
Qeyd edək ki, hər il təşkil ediləcək Bakı Şopinq Festivalı bu il aprelin 10-dan mayın 10-dək Azərbaycan paytaxtında keçiriləcək. Növbəti festivalın keçirilməsi bu ilin oktyabrına nəzərdə tutulub. 
Azərbaycan Respublikasının Prezidenti İlham Əliyevin 1 sentyabr 2016-cı il tarixli sərəncamı ilə təsdiq edilmiş, “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”nə əsasən, hər il keçiriləcək şopinq festivallarının təşkili Azərbaycan Respublikası Mədəniyyət və Turizm Nazirliyinin nəzdində Konqreslər Bürosuna həvalə edilib.
Aşağıdakı telefon nömrəsi və elektron poçt vasitəsilə, BŞF haqqında ətraflı informasiya almaq və təşkilatçılarla əlaqə saxlamaq olar:  
Tel: 0124982063
E-mail:media@bakushopfest.com
Web:www.bakushopfest.com
Media qeydiyyatı üçün: http://bakushopfest.com/for-media-inquiries/
U.A.
www.oxu.az
"
"Gürcüstandan Bakıya təyyarə taksilər işləyəcəkGürcüstanda məşhur olan “Adjara Group Hospitality” (Adjara qonaqpərvərlər qrupu) yeni “Aviator” aviataksilərin istismarına başlayıb. Yeni aviataksilər həm daxili, həm də beynəlxalq reyslər həyata keçirəcək.
Oxu.Az AZƏRTAC-a istinadən verdiyi məlumata görə, “Beechcraft king Air C90 GTx” taksi təyyarələri Tbilisi beynəlxalq aeroportundan Gürcüstanın bütün yerli aeroportlarına, eləcə də Bakı, Yerevan, İstanbul, Trabzon və digər regionlara uçuşlar həyata keçirəcək. Kompaniya gələcəkdə reyslərin sayının artırılmasını və yeni təyyarə parkının yaradılmasını nəzərdə tutub.
Yeni, müasir tipli avadanlıqla tam təchiz olunmuş təyyarə 5 nəfər sərnişin üçün nəzərdə tutulub. Uçuş zamanı sərnişinlərin təhlükəsizliyi, biznes-klasslara cavab verən bütün tələblər yerinə yetiriləcək.
A.M.
www.oxu.az
"
"Nazirlik rəsmisindən hotellərlə bağlı vacib açıqlama“Keçən ildən etibarən turistlər intensiv şəkildə Azərbaycana gəlməyə başlayıb. Bu da müəyyən maneələrin aradan qaldırılması nəticəsində olub”.
Oxu.Az “Report”a istinadən xəbər verir ki, bunu Mədəniyyət və Turizm Nazirinin müavini Nazim Səmədov deyib.
Onun sözlərinə görə, bu mərhələdə əsas vəzifə keyfiyyətli və yüksək təhlükəsizlik xidmətini artırmaq, yeni məhsulu ortaya çıxartmaqdır: 
“Hazırda 554 hotel qeydiyyata alınıb, onlardan 130-u ulduz sertifikatı alıb. Ola bilsin ki, bunların bəziləri yapışdırılıb, lakin sanksiyalar yoxdur. 
Qanun layihəsi də bir fürsətdir ki, sanksiyalar tətbiq olunsun. Əgər hansısa hotel standartlara cavab vermirsə, niyə ulduzların sayına təsir göstərirsən. Ona görə də, cərimə tətbiq olunmalıdır”.
N.Səmədov deyib ki, Dövlət Turizm Reyestrinin yaradılması çox vacibdir: 
“Çünki turizm sahəsində keyfiyyət və təhlükəsizlik reyestrlə bağlı olan məsələdir. Reyestr olan zaman Mədəniyyət və Turizm Nazirliyi müəyyən şərtlər qoya bilər. 
Məsələn, hotellər üçün bu reyestrdə üzvlük hansısa bir standarta uyğunluğun nəticəsi kimi ola bilər. Bizim ulduzlarla bağlı standartlarımız var və 1, 2, 3, 4, 5 ulduzlu hotellər var. Amma bu standartların olması məcburi şərt deyil”.
U.A.
www.oxu.az
"
"Hadi Rəcəbli bəzi turizm işçilərini tənqid edib“Azərbaycanda turizm sahəsində xidmətlərin səviyyəsi o qədər də aşağı deyil. Lakin xidmətin keyfiyyətinin daha da yaxşı olmasını istəyirik”.
Oxu.Az “Report”a istinadən xəbər verir ki, bunu Milli Məclisin Əmək və sosial siyasət komitəsinin sədri Hadi Rəcəbli deyib.
O bildirib ki, əsas problem qiymətlərlə bağlıdır: “Üçulduzlu hotellərin sayının artırılmasına çalışırıq. Turizm sahəsində bir sıra güzəştlər nəzərdə tutulub ki, bu da qiymətlərə təsir edəcək. 
Azərbaycan rayonlarında turizm qiymətləri elə də yüksək deyil. Əgər bir yerdə qiymətin yuxarı olduğu halda xidmət səviyyəsi aşağıdırsa, gələn dəfə həmin məkana getmirik. 
Harada yaxşı xidmət və aşağı qiymət olursa, insanlar daha çox ora üz tuturlar. Bütün bunlar onu göstərir ki, artıq turizm obyektlərinin qiymətləri də tədricən xidmətə görə tənzimlənəcək”.
H.Rəcəbli qeyd edib ki, bəzən turizm obyektlərində heç bir təcrübəsi olmayan şəxsləri işə götürürlər: “Ona görə də, həmin şəxs geyimini bilmir, yaxud saqqal saxlayır. 
Bütün bunları biz də görürük. Bu kimi problemlərin aradan qaldırılması üçün təcrübə və peşə məktəblərinə ehtiyac var. Bundan başqa, səyahət təşkil edən turizm şirkətlərinin səviyyəsi, işçilərinin geyimi, eləcə də danışıqları qanətbəxş deyil.
Ağızlarına saqqız alıb, insanlarla “əəə” deyə danışırlar. Bütün bunların aradan qaldırılması üçün həmin adamlara təlimlər keçib sertifikat verilməsi nəzərdə tutulur”.
U.A.
www.oxu.az
"
"Dünyanı pul xərcləmədən də gəzə bilərsiniz – VİDEOXarici ölkələri gəzmək bir çoxlarının arzusu olsa da, maddi imkansızlıq bu arzunu reallaşdırmağa mane olur. 
Oxu.Az Xezerxeber.az-a istinadla məlumat verir ki, internetdə müxtəlif proqramlar var ki, o proqramda iştirak etməklə pulsuz səyahət etmək mümkündür. 
Belə proqramlardan biri də “Couchsurfing”dir. Burada dünyanın müxtəlif yerlərindən insanlar qonaq qəbul etmək üçün öz evlərinin ünvanlarını yerləşdirirlər.
“Dig” bir proqram olan “Help Exchange” kömək birjasının sayəsində özünüzə həm ev, həm də yemək tapa bilərsiniz. Müxtəlif ölkələrdə yaşayan insanlar bu cür turistlərə iş təklif edirlər, əvəzində isə gecələməyə yer və yemək verirlər. Məsələn, “VVOOF” adlı proqrama qoşulmaqla 6 saat orqanik fermada işlədikdən sonra ev və gündəlik qida ilə təmin olunacaqsınız.
Mövzu ilə əlaqəli ətraflı videomaterialı təqdim edirik: 

İ.N
www.oxu.az
"
"Azərbaycan Gürcüstanın statistikasında birinci yerdədirBu ilin yanvar-mart aylarında Gürcüstana 368 min Azərbaycan vətəndaşı səfər edib. Bu da ötən ilin eyni dövrü ilə müqayisədə 4,2% çoxdur.
Oxu.Az Report-a istinadən xəbər verir ki, bu göstərici ilə Azərbaycan vətəndaşları bu ilin ilk üç ayında Gürcüstana səfər edən xarici ölkə vətəndaşları sırasında birinci yerdədirlər.
İkinci yerdə 264 min nəfərlə (+15,3% çox) Ermənistan, üçüncü yerdə isə 236 min nəfərlə (-13,7%) Türkiyə gəlir. Rusiya 185 min nəfərlə 4-cü, İran isə 55 min nəfərlə 5-ci yerdədir.
Ümumilikdə bu ilin yanvar-mart aylarında Gürcüstana 1,26 milyon nəfər xarici ölkə vətəndaşı səfər edib. Bu da 2016-cı ilin eyni dövrü ilə müqayisədə 11,4% çoxdur.
İki ayın göstəricilərinə görə, xarici qonaqlar ödəniş kartları vasitəsi ilə 293 milyon lari həcmində pul xərcləyiblər.
U.A.
www.oxu.az
"
"Azərbaycan “Mandarin Oriental Bodrum” hotelini istirahət üçün seçən 5 ölkə siyahısına daxildir  Bakıda dünya şöhrətli “Mandarin Oriental” kurortunun təqdimatı baş tutub. 
“Mandarin Oriental Bodrum”un baş meneceri Qunter Qebhard Oxu.Az-a verdiyi müsahibəsində bu mövsümdə rəhbərlik tərəfindən hazırlanan yeniliklərdən danışıb. 
- Cənab Qebhard “Mandarin Oriental Bodrum” üç il bundan öncə fəaliyyətə başlayıb, bu elə də uzun bir zaman deyil. Hotel haqqında bir qədər danışardınız.
- “Mandarin Oriental Bodrum” Bodrum yarımadasının şimal sahilində Cənnət Koyu buxtasında yerləşir. 60 hektar ərazidə yerləşən kompleks kənardan çoxyaruslu təbii konstruksiya kimi görünür. Layihənin yaradıcıları kurortun landşaft dizaynı üzərində işə diqqətli yanaşıblar: villalar qədim zeytun və şam ağacları meşələri arasında yerləşir. 




Şirkətin sahibi landşaft memarlığına vurğundur. Onun üçün bitki aləmi çox vacibdir. Kurort tikilərkən bir milyon ağac və bitki başqa yerə köçürülüb. Tikinti başa çatdıqdan sonra isə onları geri qaytardılar. Hazırda orada təbii atmosfer mövcuddur.  
Kurortumuzun yerləşdiyi ərazidə olarkən insana elə gəlir ki, daima burada yaşamısan. Ən əsası isə odur ki, harada - hotel və ya villada qalacağınızı siz özünüz seçə bilərsiniz. Kurort iki hissədən ibarətdir: hotel və bizim brend tərəfindən idarə edilən iqamətgahlar. İqamətgahların sahibləri və sakinləri hotelin restoran, fitnes-mərkəz, Spa kimi bütün xidmətlərindən istifadə edə bilərlər. 







Hotel lüks, apartament və villalardan daxil olmaqla 129 nömrədən ibarətdir, nömrələrin Egey dənizinin sahillərinə açılan mənzərəli, geniş eyvanlı terrasları var. 
“Sea View Room” və “Mediterranean Suite” lüks nömrələr Bodrum yarımadasında ən böyük nömrələrdir. “Presidential Villa” villası səyahət zamanı komforta üstünlük verənlər üçün ideal seçimdir. 
Kurortda səkkiz bar və restoran işləyir, burada təqdim edilən yeməklər, ən tələbkar müştərini belə razı salacaq.




Hotel həm çimərlik, həm də istirahətini idmansız təsəvvür edə bilməyənlər üçün imkanlar təklif edir. Kurortun qonaqları öz gücünü snorkelinq və dayvinqdə yoxlaya bilərlər. Bütün bunlar yerli təlimçinin nəzarəti altında aparılır.  
Hotelin “World Luxury Spa & Restaurant Awards 2016” mükafatına layiq görülmüş Spa mərkəzi xüsusi diqqətəlayiqdir. Spa xidmətləri sırasına müxtəlif bərpaedici və cavanlaşdırıcı prosedurlar daxildir. Bu prosedurlar yalnız aparıcı kosmetik və spa-brendlərin vasitələri ilə deyil, eləcə də zeytun və çiçək yağları kimi təbii tərkibli vasitələr ilə aparılır. Mərkəzin ərazisində ümumi zal, Spa-lüks və türk hamamı da mövcuddur. 
- “Mandarin Oriental Bodrum” hotelinin uğurunun əsası nədən ibarətdir? 
- Yəqin ki, brendin konsepsiyasını izah etmədən “Mandarin Oriental”ın uğurundan danışmaq olmaz. “Mandarin Oriental” 1963-cü ildən fəaliyyətə başlayıb. Qrup ilkin olaraq yalnız idarəedici şirkət deyil, həm də hotel sahibi kimi fəaliyyətə başlayıb. Bu, çox vacibdir, belə ki, bu hotel biznesinə iki fərqli yanaşmadır. “Sahibkar” modelini biz sonradan idarəçi müqaviləsi ilə qrupa daxil olan hotellərə də şamil etmişik. Bu yanaşmanı biz Bodrumda da tətbiq edirik. Bəli, biz bu kurortun sahibi deyilik, amma idarəçilikdə “sahib” nöqteyi-nəzərindən hərəkət edirik, bu isə şəxsi yanaşmanın zəmanətidir. 
“Mandarin Oriental” qrupu üçün hotelin yeri böyük mahiyyət kəsb edir, çünki təsadüfi yer olmur. İstənilən şəhərdə yer seçiminə ciddi yanaşırıq, çünki bu həyatın qaynadığı bir yer olmalıdır. Bar və restoranlarımızda isə hər zaman müştəri olur, bu, vacib amildir. Bu konsepsiyanı biz Bodrumda da istifadə etmişik. 
Türkiyənin digər kurortlarından fərqli olaraq “hər şey daxildir” prinsipi ilə işləmirik, bizdə kütləvi məhsul deyil. Burada “Mandarin Oriental” qrupunun qürur duyduğu xidmət mövcuddur. Uğurun əsası budur. 
- Keçən il “Mandarin Oriental Bodrum” hotelinə təxminən nə qədər turist gəlib?
- Turistlərin ən çox səfər etdikləri dövr iyul-avqustdur, bizdə 65% idi. Gələn turistlərin 30%-i Türkiyədən olan yerli turistlər, 70%-i isə digər ölkələrdən idi. İstirahət üçün bizim kurortu seçən beş ölkə sırasına Azərbaycan da daxildir. 


- “Mandarin Oriental” Azərbaycan bazarına çıxmaq qərarına gəlib? 
- Birincisi, yayda AZAL Bakıdan Bodruma birbaşa reyslər həyata keçirir. İkincisi, iki ölkə arasında çox yaxşı münasibətlər mövcuddur. Bu, təbii ki, əməkdaşlıq üçün çox yaxşı təməldir. 
- Qrup Azərbaycanda hotel açmaq planlaşdırırmı? 
- “Mandarin Oriental” qrupu hər zaman hotellərinin açılışı üçün imkanları nəzərdən keçirməyə hazırdır. Amma qrup üçün əməkdaşlıq edəcəyimiz tərəfdaşlar ilə baxış bucağımızın və dəyərlərimizin üst-üstə düşməsidir, əsas “brendin DNT”-sinin qorunub saxlanılmasıdır. 
Hələlik təsdiqlənmiş müqavilə mövcud deyil. Qrupa təkliflər daxil olur, amma biz hələlik bu imkanları nəzərdən keçirməyə davam edirik. 
- Rəhbərlik yeni mövsümdə hansı yenilikləri hazırlayır? 
- Dizayn baxımından, aydındır ki, ilk 3-4 ildə bunu etməyin mənası yoxdur. Hotel bu yaxınlarda açılıb. Hotelin interyeri ilə dünya şöhrətli dizayner Antonio Çitterio məşğul olub. O, təkraredilməz məhsul yaradıb. Onun işlərinə baxdıqda ilk təəssürat – harmoniyadır. Bu harmoniya hissi bütün nömrələrdə qorunub. Buna görə də heç nəyi təzələməyə ehtiyac yoxdur. Yeniliklər isə əsasən xidmətə aiddir. Bizdə əlavə xidmətlər yaranıb. 
Spada iki maraqlı yenilik var: Birincisi, manikür və pedikür sahəsində dünya şöhrətli ekspert Bastyen Qonsalesin burada olmasıdır. O, pedikür, manikür və masajı pediatriyaya (tibbin pəncə və baldırın xəstəliklərinin müalicəsi ilə məşğul olan bölməsi) aid edir. Milliyyətcə ispandır, bir neçə hotelimizdə çalışır. Onun bütün dünyada studiyaları var. Pedikürdən danışarkən, söhbət dırnaqların səliqəli işlənərək gözəl dırnaq boyası ilə rənglənməsi nəzərdə tutulmur, bu, həmçinin əl, ayaq və dırnaqlara qulluq, kosmetik və sağlamlıq prosedurlarının daxil olduğu xidmətlər kompleksidir. 
O, həmçinin mütəxəssislərin də təlimi ilə məşğul olur. Onun əməkdaşları prosedurları həyata keçirərkən niyə ayaq dərisinin quruduğunu izah edir, faydalı məsləhətlər verirlər, bu isə işə yarayır. Bu qəbildən olan kabinet-salon “Mandarin Oriental Bodrum”da da açılacaq. 


 
İkincisi Ruben Tabaresdir. Məşhur məşqçi Ruben Tabares və onun komandası kurortun qonaqlarına yay istirahəti zamanı fərdi qida və məşq proqramlarının köməyi ilə fiziki formasını yaxşılaşdırmağa yardım edəcək. Rubenin proqramları artıq Londonda “Mandarin Oriental”da sınaqdan keçirilib. Orada qonaqların səhəri Rubenin faydalı səhər yeməyi ilə başlayır, ciddi food-nəzarət mövcuddur: şirin kökələr və tostlara qadağa qoyulur. Daha sonra 60 dəqiqəlik məşq və Rubenin sağlam qida ilə əlaqədar şəxsi məsləhətləri təqdim edilir. 


Aprelin 1-dən bron üçün yeni “Stay and Dine” təklifi mövcuddur, bura hotelin nömrələrində gecələmə, səhər yeməyi və nahar daxildir. Təklifdə uşaqlar ilə istirahət edən qonaqlar üçün xüsusi xidmətlər nəzərdə tutulub, bunun sayəsində “Stay and Dine” təklifi ailəvi istirahət üçün də ideal seçim olacaq. Aprel ayında kurortda “Worldwide Kids” şirkətinin əməkdaşlığı ilə yeni uşaq klubu işə başlayır, fitnes-mərkəzdə yeni sağlamlıq proqramları təqdim ediləcək. Daha bir xoşagələn və vacib yenilik – indi bütün nömrələrdə qalan qonaqlar üçün qapıçı xidməti daxildir. 
Bu il “Worldwide Kids” şirkətinin əməkdaşlığı ilə kurortda işə başlayacaq “Kids Club”da müxtəlif yaş kateqoriyasına aid uşaqlar üçün əyləncəli proqramlar nəzərdə tutulub. Dörd aydan başlayaraq üç yaşına qədər ən kiçik qonaqların valideynləri öz övladlarını “The Crèche Club”un təcrübəli müəllim və dayələrinə etibar edə bilərlər. Dörd yaşından 11 yaşına qədər uşaqlar isə vaxtlarını rəsm çəkərək, müxtəlif oyunlar oynayaraq və ya idmanla məşğul olaraq keçirə bilərlər. 12 yaşdan 17 yaşa qədər yeniyetmələr isə klubun “Teens Club” seksiyasında peşəkar ustadların rəhbərliyi altında özlərini aktyor və ya rəssam kimi sınaya bilərlər. 
Nigar Orucova 
www.oxu.az
"
"Azərbaycana gələn əcnəbilərə nəzarətin yeni yolu Azərbaycana viza tələb olunmayan qaydada gələn əcnəbilər və ya vətəndaşlığı olmayan şəxslərə onlar barədə məlumatı özündə əks etdirən və onların ölkədə müvəqqəti olma müddətlərinə nəzarət etmək imkanı verən sənəd - miqrasiya kartı veriləcək.
Oxu.Az xəbər verir ki, Milli Məclisdən Trend-ə verilən məlumata görə, bununla bağlı Miqrasiya Məcəlləsinə əlavələr edilir.
Yeni əlavələrə əsasən, Azərbaycana viza tələb olunmayan qaydada gələn əcnəbilər və ya vətəndaşlığı olmayan şəxslər miqrasiya kartını doldurmalı və Azərbaycanın dövlət sərhədinin buraxılış məntəqələrindən keçərkən pasport və ya digər sərhədkeçmə sənədi ilə birgə təqdim etməlidirlər.
Bəzi əcnəbilər üçün isə miqrasiya kartının doldurulması tələb olunmur. Həmin əcnəbilər xarici ölkələrin Azərbaycanda fəaliyyət göstərən diplomatik nümayəndəlikləri və konsulluqlarının, beynəlxalq təşkilatların nümayəndəliklərinin əməkdaşları, inzibati-texniki xidmət heyətinə daxil olan şəxslər və onların ailə üzvləri, həmçinin Azərbaycana diplomatik missiya ilə gələn və ya diplomatik pasportlara malik olan şəxslər, Azərbaycanda müvəqqəti və ya daimi yaşamaq üçün icazə almış əcnəbilər və vətəndaşlığı olmayan şəxslərdir.
Miqrasiya kartı əcnəbilərə və ya vətəndaşlığı olmayan şəxslərə müvafiq icra hakimiyyəti orqanının əməkdaşları və ya nəqliyyat xidmətləri göstərən şirkətlərin nümayəndələri tərəfindən pulsuz verilir.
Miqrasiya kartı əcnəbilər və ya vətəndaşlığı olmayan şəxslər tərəfindən ölkəyə gəldikləri nəqliyyat vasitəsində (təyyarə, gəmi, avtobus, qatar) şəxsi nəqliyyatı ilə və ya piyada gəldikdə bilavasitə dövlət sərhəd xidmətinin buraxılış məntəqəsində doldurulur. Dəyişikliyin mayın 1-dən qüvvəyə minməsi nəzərdə tutulur.
Qeyd edək ki, Miqrasiya Məcəlləsinə əlavələrin edilməsini nəzərdə tutan qanun layihəsi Milli Məclisin aprelin 7-də keçiriləcək plenar iclasında müzakirə ediləcək.
U.A.
www.oxu.az
"
"“AITF-2017” sərgisində AZAL-ın aviabiletləri oynanılacaq“Azərbaycan Hava Yolları” hər kəsi aprelin 6-dan 8-ə kimi Bakıda keçiriləcək 16-cı Azərbaycan Beynəlxalq Turizm və Səyahətlər “AITF 2017” sərgisindəki stendini ziyarət etməyə dəvət edir.
Ziyarətçilər AZAL və onun eksklüziv tərəfdaşı “Silk Way Travel”ın birgə stendində aviaşirkətin və turizm agentliyinin nümayəndələri ilə söhbət edə biləcəklər. Həmçinin sərgi iştirakçıları və ziyarətçilərini maraqlı işgüzar görüşlər gözləyir.
Eyni zamanda, sərgi müddətində stendin ziyarətçiləri arasında “Azərbaycan Hava Yolları”nın uçuşlar yerinə yetirdiyi istiqamətlərə pulsuz aviabiletlər, həmçinin digər qiymətli mükafatlar oynanılacaq.
Həmçinin iştirakçılar və ziyarətçilər tez-tez səyahət edən sərnişinlər üçün nəzərdə tutulan AZAL MILES proqramında qeydiyyatdan keçərək proqramın iştirakçısı ola bilər və bununla da 50 bonus balı hədiyyə qazana bilərlər. 
“AITF” sərgisi Azərbaycanda sürətlə inkişaf edən turizm bazarının əlamətdar hadisəsidir və hər il dünyanın müxtəlif ölkələrindən çoxsaylı iştirakçı və qonaqları bir araya toplayaraq mühüm görüşlərin keçirildiyi və tərəfdaşlıq müqavilələrinin imzalandığı, habelə yeni proqram və istiqamətlərin elan edildiyi turizm sənayesinin qovşağına çevrilmişdir.



U.A.
www.oxu.az
"
"“Made in Azerbaijan” məhsulları “ABAD” sənətkarlıq mərkəzində – FOTOREPORTAJAzərbaycan Prezidentinin 23 sentyabr 2016-cı il Fərmanına əsasən, Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinin tabeliyində “ABAD” (Ailə Biznesinə Asan Dəstək) publik hüquqi şəxs yaradılıb. 
“ABAD” publik hüquqi şəxsin yaradılmasında məqsəd Azərbaycan Respublikasının sosial-iqtisadi inkişafında vətəndaşların fəal iştirakına, kiçik və orta sahibkarlığın inkişafına, əhalinin məşğulluq səviyyəsinin artırılmasına və rəqabətqabiliyyətli ailə təsərrüfatlarının formalaşdırılmasına dəstək vermək məqsədi ilə sosialyönümlü layihələrin həyata keçirilməsidir.
“ABAD” publik hüquqi şəxsin fəaliyyətinin prioritet istiqamətləri dekorativ-tətbiqi xalq sənətkarlığı və kənd təsərrüfatı sahəsində fəaliyyət göstərən ailə bizneslərinə dəstək göstərməkdir. 
Bu sahədə ilkin olaraq Masallı, Balakən, İsmayıllı, Şəki və Bakı şəhərindən ümumilikdə sənətkarlıqla bağlı 63, kənd təsərrüfatı sahəsi üzrə isə 30 ailə seçilib. 
Martın 18-də isə “ABAD”-a qoşulan ailələrin məhsullarının nümayişini həyata keçirtmək üçün “İçərişəhər” Dövlət Tarix-Memarlıq Qoruğu ərazisində “ABAD” sənətkarlıq mərkəzi fəaliyyətə başlayıb.
Oxu.Az-ın əməkdaşları “İçərişəhər” Dövlət Tarix-Memarlıq Qoruğu İdarəsi və Türk Əməkdaşlıq və Koordinasiya Agentliyinin (TİKA) sosial layihələrə dəstəyi çərçivəsində qurulmuş mərkəzin fəaliyyət ilə tanış olmaq üçün qoruğun ərazisinə baş çəkib. 
“ABAD” (Ailə Biznesinə Asan Dəstək) publik hüquqi şəxsin mütəxəssisi Nərmin Abbaszadə öncə qurumun konsepsiyasına toxunaraq qeyd edib ki, ailə biznesinə asan dəstək konsepsiyası ailə təsərrüfatı, həmçinin təsərrüfat sahəsi və sənətkarlıq sahəsi üzrə məhsulların brendləşdirilməsi, marketinq, maliyyə-mühasibat, hüquqi xidmətlər, onların istehsal avadanlıqları ilə təmin edilməsi kimi xidmətlər göstərir:
“Bu xidmətləri hər bir sənətkar və ya təsərrüfatçı dəyərləndirir. Onun təklif olunan xidmətlərdən hər hansına ehtiyacı olarsa, onlardan istifadə edə bilər”.
Mütəxəssis bildirib ki, “ABAD” sənətkarlıq mərkəzində hazırda 63 ailənin 500 adda, 2000 minə yaxın sənətkarlıq məhsulları var:

“Həmçinin 5 ailənin isə 10 adda kənd təsərrüfatı məhsulları (cem, mürəbbə, bal) satışa çıxarılıb”.
O qeyd edib ki, təqdim olunan bütün məhsullar onu istehsal etmiş sənətkarın, ailə təsərrüfatının loqotipi ilə işarələnib və üzərində xüsusi “ABAD” leybli yerləşdirilib:

“Burada hər məhsulun yanında kitabçası var, onların içərisində isə sərgi-satışa çıxarılan məhsullar barəsində kiçik məlumatlar verilir. 
Bu loqotip və “ABAD” leyblinin olması həmin məhsulun orijinallığından xəbər verir. Məsələn, “bu əl işi Masallı rayonunun Məmmədovlar ailəsinə məxsusdur” bu tipli informasiya yerləşdirilir. Həmin ailənin hansı sənətkarlıq və yaxud kənd təsərrüfatı sahəsi ilə məşğul olması haqqında məlumatlar verilir”, - deyə mütəxəssis sözlərinə əlavə edib.

Qiymətlərdən danışan mütəxəssis bildirib ki, mərkəzdə qiymətlər müxtəlifdir. Məhsul hər bir sənətkarın əl işinə uyğun olaraq qiymətləndirilir. 
Onun sözlərinə görə, hər bir sənətkar üçün VOEN, bank hesabı açılır: “Məhsulların satışından əldə edilən gəlir isə birbaşa olaraq həmin sənətkarların bank hesablarına yerləşdirilir”.

Nərmin Abbaszadə qeyd edib ki, “ABAD” sənətkarlıq mərkəzi turistlərin çox böyük marağına səbəb olub:
“Düşünürük, gələcəkdə bir deyil, bir neçə belə mərkəzin yaradılmasına zərurət yaranacaq”.


Statistikaya görə, mərkəz artıq fəaliyyətə başladığı son 10 gün ərzində bir neçə min müştəri də cəlb edə bilib.
Ülviyyə R.Əli
FOTO: İsmayıl Nur
www.oxu.az
"
"Azərbaycana “ərəblərin axını” başlayırAzərbaycanda ilk dəfə olaraq, bu il aprelin 10-dan mayın 10-dək Bakıda keçiriləcək Birinci Şopinq Festivalının, eləcə də ondan sonra keçiriləcək “Bakı-2017” IV İslam Həmrəyliyi Oyunları, “Formula 1"" yarışının baş tutacağı tarixlər üçün hotellərdə yerlərin bronlaşdırılmasına hələ martdan başlanılıb.
Oxu.Az-ın məlumatına görə, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov deyib.
M.Ağakərimovun sözlərinə görə, şopinq festivalına ərəb ölkələri ilə yanaşı, İrandan, Rusiyadan və Avropa ölkələrindən də turistlərin gələcəyi gözlənilir. Artıq paytaxtdakı hotellərin, xüsusilə brend hotellərin yerlərinin çoxu bron edilib.
M.Ağakərimov əlavə edib ki, ümumilikdə aprel-may ayları üçün Azərbaycanın hotellərindəki yerlər daha çox ərəb turistlər tərəfindən bron edilib.
AzTA rəsmisi əlavə edib ki, şopinq festivalı yalnız alış-veriş etmək baxımından əhəmiyyətli deyil: 
“Bu festival ölkəyə turist cəlb etmək baxımından əhəmiyyətlidir. Ona görə də turizm şirkətləri və hotellər həm şopinq festivalına, həm də ondan sonra keçiriləcək “Bakı-2017” IV İslam Həmrəyliyi Oyunları, Formula 1 yarışına ciddi hazırlaşmalı və turistlər üçün əlavə proqramlar hazırlamalıdırlar”.
Azərbaycana gələn əcnəbi turistlərin maraq dairəsinin ölkələr üzrə fərqli olduğunu deyən M.Ağakərimov bildirib ki, əlavə proqramlar da turistlərin maraq dairəsi nəzərə alınmaqla tərtib edilməlidir: 
“İrandan gələn turistlər daha çox Azərbaycanın mətbəxi, suvenirlərlə maraqlanırlar. Yaponiyadan gələn turistləri isə daha çox Azərbaycanın tarixi, onun qədim abidələri maraqlandırır. Buna görə də turizm şirkətləri onları maraqlandıran istiqamətlər üzrə proqramlar tərtib edə bilərlər. Məsələn, Avropadan gələnlər üçün şərab dequstasiyası, islam ölkələrindən gələnlər üçün Azərbaycana məxsus şirniyyyatlardan istifadə etməklə çay dequstasiyası təşkil edilə bilər. Avropadan gələnlər həmçinin, Azərbaycanın məscidləri ilə də maraqlanırlar. Belə turistlər üçün Azərbaycanın tolerant ölkə olduğunu göstərən proqramlar təşkil edilə, onların məscidlərə, kilsələrə, sinaqoqlara səfərləri təşkil edilə bilər”.
M.Ağakərimov qeyd edib ki, bu tədbirlərdən sonra Azərbaycana gələn turistlərin sayının artacağı gözlənilir. Onun sözlərinə görə, “Bakı-2017” IV İslam Həmrəyliyi Oyunlarından sonra Azərbaycana Malayziya, İndoneziya kimi ölkələrdən də turistlərin gələcəyi proqnozlaşdırılır.
Qeyd edək ki, bu il aprelin 10-dan mayın 10-dək Bakıda Birinci Şopinq Festivalı, mayın 12-22-də İslam Həmrəyliyi Oyunları, iyunun 23-25-də Formula 1 yarışı keçiriləcək.
S.B.
www.oxu.az
"
"Xəzərin sahilində yeni çimərliklər salınacaqXəzər dənizinin Azərbaycana mənsub olan bölməsində yeni çimərliklər salınacaq.
Oxu.Az-ın APA-ya istinadən məlumatına görə, bu, Azərbaycan prezidenti İlham Əliyevin sərəncamı ilə təsdiq edilən “Azərbaycan Respublikasında çimərlik turizminin inkişafına dair 2017–2020-ci illər üçün Tədbirlər Planı”nda əksini tapıb.
Tədbirlər Planına əsasən 2017-ci ildə Mədəniyyət və Turizm Nazirliyi, Ekologiya və Təbii Sərvətlər Nazirliyi, Səhiyyə Nazirliyi, Fövqəladə Hallar Nazirliyi, Əmlak Məsələləri Dövlət Komitəsi, yerli icra hakimiyyəti orqanları Xəzər dənizinin Azərbaycana mənsub olan bölməsində yeni çimərliklər salınması üçün müvafiq sahilboyu ərazilərin aidiyyəti qurumlarla razılaşdırılaraq müəyyən edilməsi, model çimərlik layihələri əsasında çimərliklərin yaradılması ilə bağlı təkliflərin hazırlanması və sahibkarların bu barədə məlumatlandırılmasının təmin edilməsini təmin etməlidir.
Mədəniyyət və Turizm Nazirliyi, Əmlak Məsələləri Dövlət Komitəsi, Dövlət Şəhərsalma və Arxitektura Komitəsi, yerli icra hakimiyyəti orqanları 2017-2018-ci illərdə beynəlxalq təcrübə nəzərə alınmaqla, Xəzər dənizinin Azərbaycana mənsub olan bölməsinin sahilboyu və çimərlik üçün müəyyən edilmiş yararlı ərazilərinin yaxınlığında müvafiq infrastruktur obyektlərinin inşasına, həmçinin aidiyyəti üzrə sahibkarların təklif etdiyi layihələrin dəstəklənməsinə dair təkliflərin hazırlanmasını təmin etməlidir. Fövqəladə Hallar Nazirliyinə, yerli icra hakimiyyəti orqanlarına isə 2017-2020-ci illərdə çimərliklərin akvatoriyalarında, çimərliklərarası sahələrdə (ən azı 200 metrdən bir) su nəqliyyatının sərbəst hərəkəti üçün xüsusi zolaqların normalara uyğun olaraq yaradılması tapşırılıb.
Fövqəladə Hallar Nazirliyi, Əmlak Məsələləri Dövlət Komitəsi, yerli icra hakimiyyəti orqanları 2017-2018-ci illərdə çimərlik operatorlarının əhalinin ən azı 200 metrdən bir sahilə sərbəst çıxışını təmin etmələri ilə bağlı tədbirlər görməlidir. Yerli icra hakimiyyəti orqanları isə 2017-2020-ci illərdə çimərlik operatorlarının istifadəsində olan çimərlik sahələrinin dənizə çıxış yerlərində standartlara uyğun məlumatlandırma lövhələrinin quraşdırılması, həmin ərazinin yaxınlığında nəqliyyat vasitələri üçün pulsuz avtodayanacaqların salınması ilə bağlı tədbirlər görülməsini təmin etməlidirlər.  
S.B.
www.oxu.az
"
"Azərbaycanda çimərlik turizminin inkişafına dair Tədbirlər Planı təsdiqləndiPrezident İlham Əliyev “Azərbaycan Respublikasında çimərlik turizminin inkişafına dair 2017–2020-ci illər üçün Tədbirlər Planı”nın təsdiq edilməsi haqqında sərəncam imzalayıb.
Oxu.Az xəbər verir ki, sərəncam Xəzər dənizinin (gölünün) Azərbaycan Respublikasına mənsub olan bölməsindən turizm məqsədləri üçün daha səmərəli istifadəni təmin etmək məqsədilə imzalanıb. 
Tədbirlər Planının icrasının təşkilində əlaqələndirici orqan Mədəniyyət və Turizm Nazirliyi müəyyən edilib.
Tədbirlər Planında çimərliklərə dair hüquqi bazanın təkmilləşdirilməsi, çimərliklərdə infrastrukturun yaradılması və təkmilləşdirilməsi, çimərlik operatorlarının fəaliyyətinin tənzimlənməsi, təhlükəsizlik, ətraf mühiti mühafizə tədbirləri, çimərliklərə dair informasiya bazasının yaradılması və çimərlik turizminin təşviqi ilə bağlı görüləcək işlər öz əksini tapıb.
U.A.
www.oxu.az
"
"Beynəlxalq uçuş qaydalarının pozulmasına görə cərimələr artırılırAzərbaycanda beynəlxalq uçuş qaydalarının pozulmasına görə tətbiq olunan cəzanın cəriməsi artırılır.
Oxu.Az “Report”a istinadən xəbər verir ki, bununla bağlı Cinayət Məcəlləsinə dəyişiklik təklif edilir.
Cinayət Məcəlləsinə əsasən, hazırda müəyyən edilmiş icazədə göstərilən marşrutlara, enmə yerlərinə, hava qapılarına, uçuş yüksəkliyinə riayət etməmə və ya beynəlxalq uçuş qaydalarını başqa cür pozma əməlinə görə 500 manatdan 2 min manatadək miqdarda cərimə və ya 2 ilədək müddətə islah işləri və ya 3 ilədək müddətə müəyyən vəzifə tutma və ya müəyyən fəaliyyətlə məşğul olma hüququndan məhrum edilməklə və ya edilməməklə 1 ilədək müddətə azadlıqdan məhrum etmə ilə cəzalandırılma nəzərdə tutulur.
Dəyişiklik layihəsində cərimənin miqdarının 2 min manatdan 4 min manatadək artırılması təklif edilir.
Layihə Milli Məclisin plenar iclasında müzakirəyə çıxarılacaq.
U.A.
www.oxu.az
"
"Portuqaliya Azərbaycan turistləri üçün daha əlçatan ola bilərPortuqaliya və Azərbaycan turizm əlaqələrini inkişaf etdirmək niyyətindədir.
Oxu.Az Trend-ə istinadən xəbər verir ki, bunu müsahibəsində Portuqaliyanın Azərbaycandakı səfiri Paula Leal da Silva deyib.
Səfir qeyd edib ki, hazırda hər iki ölkənin müvafiq nazirlikləri turizm sahəsində əməkdaşlıq barədə protokolun imzalanması ilə bağlı danışıqlar aparır.
Onun sözlərinə görə, Azərbaycanın mədəniyyət və turizm nazirinin Portuqaliyaya planlaşdırılan səfəri ölkələr arasında müvafiq sahələrdə əməkdaşlığın inkişafına yardım göstərəcək.
Portuqqaliyalı diplomat deyib: “Azərbaycan turizm sektorunu uğurla inkişaf etdirir. Portuqaliya isə artıq uzun illərdir ki, turizmin populyar istiqamətlərindəndir. 10 milyon əhalisi olan Portuqaliya 2016-cı ildə 19 milyon turist qəbul edib. Turizmin Portuqaliya iqtisadiyyatında payı 10 faizə bərabərdir”.
Bakı ilə Lissabon arasında birbaşa aviareysin hələ mövcud omadığını vurğulayan səfir bu məsələnin də vacibliyini qeyd edib.
A.M.
www.oxu.az
"
"Yerdə cənnət – FOTOYaşayış üçün ən yaxşı şəhərlər.“Mercer” beynəlxalq konsaltinq şirkəti hər il yaşayış üçün dünyanın ən yaxşı və ən pis şəhərlərinin reytinqini hazırlayır.
Oxu.Az həyatın nağıla bənzədiyi, küçələrin cinayətkarlardan təmiz olduğu, nəqliyyatın isə vaxtında gəldiyi on şəhəri təqdim edir.
Onuncu yer: Bazel, İsveçrə
Foto: Rieger Bertrand / HEMIS / Diomedia

Doqquzuncu yer: Kopenhagen, Danimarka
Foto: Ulrik Jantzen / Bloomberg via Getty Images

Səkkizinci yer: Jeneva, İsveçrə
Foto: Konrad Wothe / Look / Diomedia

Yeddinci yer: Frankfurt-Mayn, Almaniya
Foto: Alex Grimm / Getty Images

Altıncı yer: Düsseldorf, Almaniya
Foto: Westend61 RF / Frank R der / Diomedia

Beşinci yer: Vankuver, Kanada
Foto: Bruce Bennett / Getty Images

Dördüncü yer: Münhen, Almaniya
Foto: Education Images / UIG via Getty Images

Üçüncü yer: Oklend, Yeni Zelandiya
Foto: Moritz Wolf / Globallookpress.com

İkinci yer: Sürix, İsveçrə
Foto: Andreas Rentz / Getty Images

Birinci yer: Vyana, Avstriya
Foto: Akos Stiller / Bloomberg via Getty Images

S.B.
www.oxu.az
"
"Qax rayonunun Sarıbaş kəndindən reportaj – VİDEO + FOTO“Qafqazinfo”nun əməkdaşları Qax rayonunun ən yüksək kəndi olan Sarıbaşda olublar.
Oxu.Az onların kənddən hazırladığı foto və videoreportajı təqdim edir: 

Azərbaycanın dağlıq rayonlarını qarış-qarış gəzməyə - həm gözdən uzaq düşmüş insanların qarşılaşdığı sosial problemləri, həm də ölkəmizin əsrarəngiz təbiətini, mehriban kənd sakinlərini tanıtmağa davam edirik.

Yolumuz nə qədər uzaqdırsa, dayanacaq məntəqələrimiz bir o qədər maraqlıdır. Odur ki, əvvəlcə rayona, oradan da İlusu kəndinə yollanırıq. Kəndə gedən yol birbaşa çayın içindən keçdiyi üçün ora ilin istənilən fəslində getmək mümkün deyil. Məsələn, bizə dedilər ki, təqribən aprel-may aylarında qar əriyəcək və çayın suyu qalxacaq. O vaxt çayı yalnız atlarla keçmək mümkün olur, gediş-gəliş məhdudlaşır. Odur ki, səfərə çıxmaq üçün fəsli doğru seçməyə çalışın. 
Son illər ölkəmizin əsas turizm məkanlarından biri olan İlusu yay aylarına nisbətən xeyli sakit idi. Düzü, kənddə olan dumandan göz-gözü görmədiyindən çəkiliş üçün bir qədər narahat olduq. Kənd sakinləri uzaqdakı günəşdən qarı parıldayan dağları göstərib bizi Sarıbaşda havanın yaxşı olduğuna əmin etdilər. Odur ki, avtomobilimizə minib kələ-kötür, dar dağ yolu ilə kəndə yollandıq. Sözün əsl mənasında, dağlar aşıb, çaylar keçib, düz yarım saat sonra məşhur Sarıbaş kəndinə çatdıq. Həqiqətən də kənddə bayaqkı duman-çəndən əsər-əlamət yox idi. Bir haşiyə çıxım ki, kənddə soyuq olacağını dedikləri üçün hətta əlcək belə götürsək də, yerdə qar olmasına baxmayaraq, bütün çəkilişi üst geyimsiz apardıq. 
Kənd dəniz səviyyəsindən 1800 metr yüksəklikdə yerləşir. Bu səbəbdən sakinlərə dövlət tərəfindən kompensasiya da verilir. Hava seyrək olduğu və təzyiq dəyişdiyi üçün əvvəl nəfəs almaq çətinləşir. Ancaq uzaqdan gələn təndir çörəyinin qoxusu, kənd sakinlərinin xoş qarşılaması elə o andaca hər şeyi unutdurur. 
Ərazidə xeyli ev olsa da, yalnız 30 mənzildə yaşayış var. Qalan sakinlər yol və buradakı yaşayış bir qədər çətin olduğu üçün rayon mərkəzinə və yaxud başqa kəndlərə köçüb. Odur ki, bəzi evlərin hasarları dağılıb, dam örtüyü tamam çöküb. Ancaq danışıb-gülməyi, xüsusilə də qonaq qarşılamağı sevən sarıbaşlılar yaşadıqları müddətdə kəndi də yaşadacaqlarını deyirlər. 
Elə sağa-sola baxdığımız müddətdə uzaqdan qulağımıza bir narazı səs gəlir: “Kəndimiz, kəndimiz deyirlər, amma heç kim yaşamaq istəmir”.
Odur ki, kənd ağsaqqalına yaxınlaşıb bir az söhbətləşmək qərarına gəldik. Deyir ki, kəndə gələn yollar çətin olduğu üçün qonşularının hamısı köçüb gedib. Artıq evləri də viranə haldadır. Onlar buranı çox sevir və nə vaxtsa getmək kimi bir niyyətləri yoxdur. Oğlu ilə birlikdə yanacaq üçün gətirdikləri odunu boşaldan orta yaşlı kişi ərzaq və digər məmulatları ilin əvvəlində rayondan alıb gətirdiyini bildirir:
“Ət quruduruq, hansı qapını döysəz, qaxacı (müəllif: payız aylarında duzlanmış ət ayazda qurudulur) olmayan ailə tapa bilməzsiniz. Qalan hər şeyi də rayondan alırıq. Belə “UAZ”-larla gedib gəlirik. 3 manata aparır, elə o qiymətə də gətirir. Belə tez-tez gedib gəlmirik”.
Qeyd etdiyimiz kimi, kəndin yolu çətin olduğu üçün rayona gedib gəlmək, meşədən odun gətirmək üçün hər ailənin tövləsində azı bir at var. Sakinlərin əsas məşğuliyyəti isə maldarlıqdır. Kəndin qadın sakinlərindən biri deyir ki, iki inək satsa, gələn mövsümə kimi ona bəs edir. Bu il Sarıbaşın qışı bir az sərt gəlib. Ancaq bahar gəlib ətraf yaşıllaşdıqca, həm onların, həm də mal-qaranın kefi yüksəlir.
Sarıbaş kənd mədəniyyət evinin direktoru Məhəbbət xanım, əvvəllər kənddə xəstəxana və hamamın fəaliyyət göstərdiyini, hətta yüksəkdə yerləşməsinə baxmayaraq, buranın ölkənin kanalizasiyası olan yeganə dağ kəndi olduğunu bildirib. Yay aylarında istirahət üçün çox insanın kəndə üz tutduğunu deyən Məhəbbət xanım hazırda kənddə yalnız 30 ailənin qaldığını qeyd edib:
“Sarıbaş toponiminin bir neçə mənası var. Bir versiyaya görə başlarına sarı çalma bağlayıblar, ona görə sarıqlıbaşlar adlandırıblar. İkinci versiyaya görə isə sarı sözü baş, yuxarı mənasını verir. Kənddə hazırda mədəniyyət evi, məktəb, meteorologiya idarəsi fəaliyyət göstərir. Əvvəl 360-a yaxın sakin yaşayıb. Sovetlər dövründə köçürüblər, ondan sonra azalıb. İndi kənddə əsl sarıbaşlılar qalıb. Bu yurdu yaşadan 30 ailədir, onların səmərəsinə yaşayır, 30 işıq yanır”.
İnternet və telefon zənglərindən yorulmusunuzsa, onun da çarəsi Sarıbaşdadır. Demək olar ki, kəndin əksər ərazisində şəbəkə tutmur, telefonla danışmaq üçün bir qədər yamaca düşmək lazım gəlir.
Sakinlərin sayı az olsa da, kənddə təhsilə xüsusi diqqət yetirilir. Onun nəticəsidir ki, alimlər oylağı olan bu diyarda kimə mikrofon uzatsaq, ya müəllim, ya da şair oldu.
Hazırda kənddə fəaliyyət göstərən doqquzillik məktəbin və mədəniyyət evinin bir zamanlar  bağlanma təhlükəsi olsa da, kənd sakinləri buna razı olmayıb, nazirliyə müraciət ediblər. Görülən işlər nəzərə alınaraq hər iki qurumun fəaliyyəti davam etdirilib. Kənd məktəbi xeyli böyük və yaxşı şəraitdədir. Hazırda təhsil ocağında 11 müəllim və təqribən bir o qədər şagird oxuyur.










































İ.N
www.oxu.az
"
"Nazirin müşavirindən “Tax Free” ilə əlaqədar vacib açıqlama“Tax Free” sistemində olduğu kimi, ticarət festivalları dövründə bir sıra mallar var ki, onlara görə tutulmuş ƏDV qaytarılmır”.
Oxu.Az xəbər verir ki, bunu Vergilər nazirinin müşaviri, Vergi ödəyicilərinə xidmət və şəffaf vergi partnyorluğu departamentinin baş direktoru Ələkbər Məmmədov bildirib.
“Bura aksizli mallar, ərzaq məhsulları, dərman preparatları və tibbi ləvazimatlar, ölkə daxilində satışı ƏDV-dən azad edilən mallar, çərçivəyə salınmamış, emal edilməmiş və ya çeşidlənməmiş qiymətli daşlar, külçə şəklində qiymətli metallar, nəqliyyat vasitələri və onların ehtiyat hissələri aiddir. 
Ticarət festivalları dövründə ƏDV-nin qaytarılması yalnız bir elektron vergi hesab fakturası üzrə malların dəyəri (ƏDV ilə birlikdə) 100 manatdan çox olduğu hallarda təmin edilir”.
Ticarət festivalları dövründə ƏDV-nin qaytarılması ilə “Tax Free” sisteminin fərqinə gəlincə, nazirin müşaviri qeyd edib ki, əsas fərq budur ki, ticarət festivallarında alıcıya fərq qoyulmur: 
“Yəni Bakıda təşkil olunacaq ticarət festivallarında ƏDV, əcnəbilərlə yanaşı, yerli vətəndaşlara da qaytarılacaq. “Tax Free” sistemində isə ƏDV-nin qaytarılması yalnız əcnəbi turistlərə şamil edilir. 
Daha bir fərq də budur ki, “Tax Free” sistemində 300 manatdan artıq alınmış mallar üzrə ƏDV-nin qaytarılması nəzərdə tutulurdusa, ticarət festivalları zamanı bu hədd daha aşağıdır - bir e-VHF üzrə alınan malların dəyəri ƏDV ilə birlikdə 100 manatdan çox olmalıdır. 
“Tax Free” sistemində alıcı malı ölkə ərazisindən çıxardıqdan sonra ən geci 90 gün ərzində ƏDV geri qaytarılır, ticarət festivallarında isə belə məhdudiyyət yoxdur - mal alındığı gün ərzində ƏDV geri qaytarılır. 
“Tax Free” sistemində malların yoxlanılması və ƏDV-nin qaytarılması gömrük sərhəd-buraxılış məntəqələrində, ticarət festivallarında isə bilavasitə ticarət məkanlarında yaradılan xüsusi köşklərdə həyata keçirilir. 
Ticarət festivalları dövründə festival iştirakçısı olan hər bir ticarət obyektindən mal almış istənilən şəxs ona lazım olan bir çox malları daha ucuz qiymətə əldə edə biləcək, bu isə öz növbəsində ticarət dövriyyəsinin artmasına səbəb olacaq”.
U.A.
www.oxu.az
"
"Turizm şirkətlərindən biri bağlanıbAzərbaycanda fəaliyyət göstərən turizm şirkətlərindən bir ləğv olunub.
Oxu.Az-ın məlumatına görə, Fins.az Vergilər Nazirliyinə istinadən xəbər verir ki, söhbət “Eazy Travel” şirkətindən gedir. 
Şirkətin kreditorları öz tələblərini Bakı şəhəri, Nərimanov rayonu, Hacı Murad küçəsi, ev 2 ünvanına bildirə bilərlər.
U.A.
www.oxu.az
"
"Bəzi ölkələr nə üçün viza verməkdən imtina edir? – ARAŞDIRMASon zamanlar viza verilməsindən imtina ilə bağlı redaksiyamıza çoxsaylı müraciətlər daxil olur. 
Oxu.Az-ın məlumatına görə, bunu nəzərə alaraq Fins.az müxtəlif ölkələrin konsulluqlarının viza verməkdən imtina etməsinin səbəbləri və təkrar müraciətin vaxtı ilə bağlı araşdırma aparıb.
Asiya ölkələrinin viza imtinası
Turizm üzrə mütəxəssis Ülfanə Mahmudova Asiya ölkələrinin, demək olar ki, viza verilməsinə imtina etmədiklərini bildirdi. Onun sözlərinə görə, çox nadir hallarda yalnız Birləşmiş Ərəb Əmirliklərinə viza alarkən imtina oluna bilər.
Belə ki, yenidən Dubay şəhərinə üz tutmaq istəyənlər arasında bəxti gətirməyənlər də olub. 
Buna həmin şəxsin ilk səfərində orada qaydaları pozması səbəb olub. Məsələn, siz Dubaya səfər edirsiniz və səfərinizin müddəti 1 aydır. 
Lakin göstərilən müddətdən artıq qalmağa çalışırsınızsa, ikinci dəfə bu ölkəyə viza alarkən imtina ilə üzləşə bilərsiniz. Bundan başqa, əgər yaxın zamanlarda sizinlə eyni ad və ya soyad daşıyan şəxslər bu ölkədə hər hansı bir cinayət törədibsə, o zaman sizin viza almanız gecikə bilər və ya ümumiyyətlə verilməyəcək.  
Viza verilməsindən ən çox imtina edən ölkələr
Viza verməkdən daha çox imtina edən ölkələr sırasında ilk yerləri ABŞ, Böyük Britaniya və Macarıstan tutur. Əgər Macarıstana səfər etmək istəyirsinizsə, o zaman hotel bronu və gediş-gəliş aviabileti əvvəlcədən almalısınız.
Yəni, ancaq qayıdış biletinizin bron edilməsi bu ölkəyə viza almanıza əngəl törədə bilər. 
Bəzən vətəndaşlar viza aldıqdan sonra bron edilən hoteldən imtina edirlər, yəni hotel bronu ləğv edilir. 
Bu zaman da aldığınız vizanı itirə bilərsiniz. Hoteldən imtina vizanın ləğvi ilə nəticələnə bilər.  
ABŞ, Kanada və Böyük Britaniya kimi ölkələrə səfər edərkən mütləq səyahət tarixçənizə nəzər yetiriləcək. 
Əgər siz bu günə kimi hər hansı bir Avropa ölkəsinə səfər etməmisinizsə və ilk səfərinizi ABŞ-a planşaldırmısınızsa, o zaman viza verilməməsi ehtimalı böyükdür. 
Həmçinin, Böyük Britaniyaya da viza alınarkən ciddi şəkildə səyahət tarixçəsinə nazarət edilir.
Səfirliklərin viza vermə müddətləri
Macarıstan – 15 gün ərzində
Latviya, Litva və Estoniya – 7 iş günü ərzində
Almaniya, Fransa, İtaliya – 3-5 iş günü ərzində
Birləşmiş Ərəb Əmirlikləri – 1-2 iş günü və ya 7 iş günü ərzində verilir.
Qeyd edək ki, BƏƏ-də cümə və şənbə günləri qeyri-iş günləri olduğundan bu günlərdə sənəd qəbul olunmur.
Böyük Britaniyaya 15 iş günü ərzində viza verilir. Lakin əlavə 150 pound ödəməklə bu ölkəyə vizanı 7 iş günü ərzində də əldə etmək mümkündür.
ABŞ-a viza verilməsinin müddəti isə səfirlik nümayəndəsi ilə görüşdən sonra, əgər viza veriləcəksə, 3 iş günü ərzində verilir. 
Qeyd edək ki, ABŞ-a viza almaq digər ölkələrlə müqayisədə daha çətindir. Buna səbəb ölkənin immiqrantların gəlişinin qarşısını almaq istəyidir.
Məlumat üçün bildirək ki, viza imtinası alındığı təqdirdə, yaxşı olar ki, 3-6 ay fasilədən sonra yenidən müraciət edəsiniz.
Lakin viza verilməsi qaydalarında hər hansı fasilə yoxdur. Amma bir ölkə imtina verdiyi təqdirdə, digər səfirliklər də viza verilməsindən imtina edirlər. 
U.A.
www.oxu.az
"
"Baş konsul: Novruz ərəfəsində 14 min İran vətəndaşına Azərbaycan vizası vermişik“Bu il Novruz bayramı ərəfəsində təxminən 14 min İran vətəndaşına Baş Konsulluq tərəfindən viza rəsmiləşdirilib”.
Oxu.Az-ın xəbərinə görə, bu barədə APA-ya Azərbaycanın Təbrizdəki baş konsulu Əliyyənağı Hüseynov məlumat verib. 
O bildirib ki, ölkəyə gələn iranlı turistlərin sayının artması Azərbaycan-İran əlaqələrinin yüksək səviyyəsinin göstəricisidir:
“İranlı turistlər özlərini Azərbaycanda rahat və təhlükəsiz hiss edirlər. Viza ilə bağlı daxil olan müraciətlərin 100 faizinə müsbət cavab verilib. Bu dövr ərzində Baş Konsulluq gücləndirilmiş iş rejimində fəaliyyət göstərib və orta hesabla desək, viza müraciətləri 3 iş günündən az bir müddət ərzində cavablandırılıb. Müqayisə üçün deyim ki, Baş Konsulluq tərəfindən 2016-cı ildə 50 minə yaxın viza verilib. Yeni yaradılmış “ASAN Viza” sistemi əcnəbi vətəndaşlar, o cümlədən İran İslam Respublikası vətəndaşlarının sadələşdirilmiş və elektron qaydada tez bir şəkildə viza almasında mühüm rol oynayır. Düzdür, VISA və “MasterCard” ödəniş sistemlərinin İran ərazisində işləməməsi İran vətəndaşlarına “ASAN viza”dan tam yararlanmağa imkan vermir. Bayramlar ərəfəsində səfirlik və Baş Konsulluğun gücləndirilmiş iş rejimində çalışması bunu kompensasiya edir”.
 
Diplomat qeyd edib ki, vizanın rüsumu 20 ABŞ dollarıdır və ödənişlər bank hesabı vasitəsilə həyata keçirilir:
“Biz həm fərdi, həm də turizm agentlikləri vasitəsilə daxil olan müraciətlərə baxırıq. Turizm agentlikləri göstərdikləri xidmət müqabilində vətəndaşlardan viza rüsumundan əlavə xidmət haqqı da alırlar ki, bunun bizə aidiyyəti yoxdur. Bu, normal haldır və bütün dünyada rast gəlinir”.
Baş konsul hazırda da çoxsaylı viza müraciətlərinin daxil olduğunu söyləyib.
Ə. Hüseynov deyib ki, bu gün ortaq tarixi, mədəni və dini dəyərlərə söykənən Azərbaycan-İran əlaqələri yüksək səviyyədədir:
“Hər iki ölkə prezidentlərinin qarşılıqlı səfərləri və bu səfərlər çərçivəsində imzalanan sənədlər, əldə olunan razılıqlar dediklərimizə bariz sübutdur. Biz də öz növbəmizdə iki ölkə əməkdaşlığına töhfə verməyə çalışırıq. Baş Konsulluq İranın müxtəlif regionları ilə ölkəmiz arasında iqtisadi əlaqələrin möhkəmləndirilməsi, ostandarların Azərbaycana səfərlərinin təşkili, konsulluq xidmətlərinin göstərilməsi, Azərbaycan vətəndaşlarına konsulluq dəstəyinin təmin edilməsi, mədəni-humanitar əlaqələrin, turizmin inkişafının təşviqi, İran vətəndaşları üçün Azərbaycana giriş vizasının rəsmiləşdirilməsi əsas fəaliyyət istiqamətlərimizdən biridir”. 
Н.О.
www.oxu.az
"
"Əcnəbilərin yaxın onillikdə Azərbaycanda xərcləyəcəyi pullar açıqlandı – HESABAT2027-ci ilədək əcnəbilər hər il Azərbaycanda təxminən 6 milyard dollar xərcləyəcəklər. 
Oxu.Az xəbər verir ki, Mədəniyyət və Turizm Nazirliyindən verilən məlumata görə, bu barədə Ümumdünya Turizm və Səyahət Şurasının (World Travel & Tourism Council, WTTC) mart hesabatında qeyd olunub. 
Bildirilib ki, 2016-cı ildə səyahət və turizm sənayesinin Azərbaycanın ümumi daxili məhsuluna (ÜDM) birbaşa təsiri 2 milyard 285,3 milyon manat (2016-cı ildəki AZN/USD orta məzənnəsi ilə 1 milyard 437,3 milyon dollar), yaxud hesabat dövründəki ÜDM-in ümumi həcminin 4,1%-i qədər olub.
Qurumun gözləntilərinə görə, 2017-ci ildə bu sənayenin ÜDM-ə birbaşa təsiri güclənəcək və 7%, yaxud 2 milyard 446,4 milyon manat olacaq, 2017-2027-ci illər ərzində isə 6,5% daha artaraq 4 milyard 581,9 milyon (2 milyard 881,7 milyon dollar) və yaxud ÜDM-in 5,9%-i göstəricisinə çatacaq.
Hesabatda deyilir ki, bu rəqəmlər hər şeydən əvvəl hotellər, mehmanxanalar, turizm agentlikləri, aviaşirkətlər, həmçinin sərnişindaşıma xidmətləri göstərən digər bu tipli bazar iştirakçılarının iqtisadi fəaliyyətini əks etdirir.
WTTC təşkilatının hesabatında yer alan məlumatlara əsasən, 2016-cı ildə turizm və səyahət sektorunun (investisiya və digər parametrlərin daha geniş təsiri daxil olmaqla)  Azərbaycan ÜDM-nə tam təsiri 8 milyard 91,3 milyon manata (5 milyard 88,9 milyon dollar), yaxud VDM-in 14,6% qədər olub.
Bu göstərici 2017-ci ildə 6,6% - 8 milyard 622,8 milyon manatadək artacaq və ÜDM-in 15,3%-nə çatacaq. Bununla yanaşı, qurumun proqnozlarına görə, bu göstərici 2027-ci il üçün 6,3% artaraq 15 milyard 924,5 milyon manat (10 milyard 15,4 milyon dollar), yaxud ölkə ÜDM-nin 20,6%-i qədər olacaq. 
2016-cı ildə sektor birbaşa olaraq 171 min iş yeri təmin edib ki, bu da əhalinin ümumi məşğulluq səviyyəsinin 3,7%-i qədər olub. WTTC təşkilatının proqnozlarına görə, 2017-ci ildə bu göstərici 6%, 2027-ci il üçün isə daha 3,5%, başqa sözlə desək, 256 min iş yeri artacaq ki, bu da Azərbaycan əhalisinin ümumi məşğulluq səviyyəsinin 5,6%-i qədər olacaq.
Ümumiyyətlə, turizm və səyahət sənayesinin məşğulluğa tam təsiri 2016-cı ildə 609 min iş yeri, yaxud əhalinin ümumi məşğulluğunun 13,2%-i qədər təşkil edib. Qurumun ekspertləri proqnozlaşdırır ki, cari ildə sektor 642 min iş yerini (5,4% səviyyəsində artım) təmin edəcək. Bununla yanaşı, 2027-ci ildə iş yerlərinin sayı 3,2% - 883 min artacaq ki, bu da ölkə əhalisinin məşğulluq səviyyəsinin 13,9%-i qədər olacaq.
Qurum ölkəyə turist axınının turizm sənayesinin ölkə iqtisadiyyatına birbaşa təsirinin aparıcı komponenti olduğunu vurğulayıb. 
WTTC təşkilatının məlumatlarına əsasən, 2016-cı ildə “Visitor Exports” (əcnəbi ziyarətçilərin məsrəfləri) göstəricisi 4 milyard 552,2 milyon manat (2 milyard 863 milyon dollar, yaxud 16,9%) olub. 
 
U.A.
www.oxu.az
"
"Büdcə Novruzda İrandan gələn turistlərdən qazana bildi? “Bu il Novruz bayramı günlərində Azərbaycana başqa ölkələrdən, xüsusilə İrandan gələn turistlərin sayı ötən ilki bayram günləri ilə müqayisədə çox olub”.
Oxu.Az xəbər verir ki, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov deyib.
Onun sözlərinə görə, Novruzda Azərbaycanda istirahət edən əcnəbilər arasında Rusiya, ərəb ölkələri vətəndaşları olsa da, iranlı turistlər öz saylarına görə çoxluq təşkil ediblər. İrandan gələn turistlərin çoxu bu dəfə ölkədə 1 həftədən çox qalıblar:
“Bayram günləri üçün Bakıda hotellərdəki yerlərin çoxu İran turistləri tərəfindən bronlaşdırılmışdı. İrandan gələn aztəminatlı turistlər həm də ayrı-ayrı evlərdə qalıblar. Lakin bu, həm təhlükəsizlik nöqteyi-nəzərdən doğru deyil, həm də ölkənin büdcəsinə gəlir gətirmir”.
M.Ağakərimov bildirib ki, Azərbaycanda aztəminatlı təbəqənin də dincələ bilməsi üçün 1 və 2 ulduzlu hotellərin və hostellərin tikilməsinə ehtiyac var.
AzTA rəsmisi əlavə edib ki, bayram günlərində Azərbaycana gələn qonaqlar yalnız Bakıda istirahət etməyiblər. Onların bəziləri regionlara, xüsusilə Quba, Qusar, Şəki və Qəbələyə səfər ediblər.
Qeyd edək ki, bu il Novruz bayramı günlərində 5 günlük iş həftəsi ilə işləyənlər 9 gün, başqa sözlə martın 18-dən 27-dək istirahət edə biliblər.
U.A.
www.oxu.az
"
"İranlı turist: Bakıda evlənmək istəmirəm – VİDEOƏnənəvi olaraq bu il də Novruz bayramı ərəfəsində ölkəmizə gələn turistlər arasında İrandan gələn soydaşlarımız çoxluq təşkil edir.
Onları Bakının hər yerində görmək mümkündür. Görəsən, Bakı cənublu soydaşlarımızın xoşuna gəlibmi?
Oxu.Az APA TV-nin hazırladığı süjeti təqdim edir:

U.A.
www.oxu.az
"
"Bakıda 10 dollara necə istirahət etməli? – FOTO + VİDEOABŞ-ın Arizona ştatından olan 25 yaşlı blogger Dryu Binski Azərbaycana səfər edib.
Oxu.Az-ın məlumatına görə, Azərbaycan D.Binskinin səyahət etdiyi yüzüncü ölkə olub. Blogger 30 yaşına qədər dünyanın bütün ölkələrinə səfər etməyi qarşısına məqsəd qoyub. 
D.Binski səyahət etdiyi ölkələrdə 10 dollara necə istirahət etməyi göstərir.
Bakıya həsr edilən videoda, blogger Azərbaycana gəlməsindən xoşbəxt olduğunu bildirib. Ölkəmizin bənzərsiz olduğunu vurğulayan Binski, burada keçirdiyi hər dəqiqəyə şad olduğunu qeyd edib. 
Səyahətçi Bakıda 10 dolları çay süfrəsi, dönər, qəlyan və taksi xidmətinə xərcləyib.





















S.B.
www.oxu.az
"
"Moskva sakinləri May bayramlarına Bakını seçirlər Bakı Moskva sakinləri arasında May bayramlarında istirahət üçün ən populyar turizm istiqamətlərinin ilk beşliyinə daxil olub.
Oxu.Az Trend-ə istinadən xəbər verir ki, reytinq 2017-ci il aprelin 29-dan mayın 10-dək hotellərin və apartamentlərin bronlaşdırılması üzrə məlumatlara əsasən tərtib olunub.
Bakı ilə yanaşı bu beşliyə Praqa, Barselona, Minsk və Tbilisi də daxildir.
Məlumata əsasən, moskvalılar Bakıda May bayramlarını qeyd etmək üçün orta hesabla 3,5 gecəlik yer bron ediblər və sutkada 90 dollar xərcləyəcəklər.
S.B.
www.oxu.az
"
"Bayramda İrandan turist axını gözlənilirMilli Məclisin iclasında Nazirlər Kabinetinin 2016-cı il üzrə hesabatı ətrafında müzakirələr aparılıb.
Oxu.Az APA-ya istinadən xəbər verir ki, Əmək və sosial siyasət komitəsinin sədri Hadi Rəcəbli sahibkarların icra orqanlarında süründürməçiliklə üzləşməsindən narazılığını bildirib və bunun orta-kiçik sahibkarlığa zərər vurduğunu söyləyib. 
O tələb edib ki, icra orqanları buna son qoysun. H.Rəcəbli icra orqanları ilə Milli Məclisin əməkdaşlığını yüksək qiymətləndirib. Komitə sədri turizm sahəsi ilə bağlı narahat olduğu məqamı da açıqlayıb: 
“Qarşıdan bayram gəlir. Məndə olan məlumata görə, bayram günlərində İrandan 500 avtobusla turistlər gələcək. İran tərəfində 8 saatlıq iş rejimi olduğundan, bu qədər turistin gəlməsi gömrükdə çətinlik yaradacaq. 
Nədənsə, Azərbaycan gömrük orqanlarının istəyinə baxmayaraq, İran tərəfinin sərhəd-keçid məntəqələrində bu qədər az iş vaxtı müəyyənləşib. 
Azərbaycan da məcburdur ki, bu vaxta əməl etsin. Belə halda, gəlin təsəvvür edək ki, bayram günlərində o keçid məntəqəsində hansı vəziyyət yaranacaq. 500 avtobusla gələn turistlər günlərlə orada qalacaq. 
Ciddi gərginlik yaranacaq. Ölkəyə gələn turistlər pis təəssüratla ayrılacaqlar. Ona görə də, Azərbaycan hökuməti qonşu dövlətin müvafiq qurumları ilə danışıqlar aparıb, tədbirlər görməlidir”.
U.A.
www.oxu.az
"
"Komitə sədri “Tax Free” ilə bağlı vəd verdi“Tax Free” sistemi ölkəmizin turizm sektorunda son illər ərzində görülən işlərin davamlılığını təmin etmək və ölkə iqtisadiyyatının rəqabət qabiliyyətini möhkəmləndirmək məqsədi daşıyır. 
Bu sistemin tətbiqinə ilkin olaraq beynəlxalq hava limanlarında başlanılıb. 
Ancaq bu tətbiqlə əlaqədar yaradılan işçi qrupu tərəfindən digər sərhəd-keçid məntəqələrində də müvafiq işlər görülür və qısa zamanda “Tax Free” sisteminin tətbiqi ölkəmizin bütün sərhəd-gömrük məntəqələrində həyata keçiriləcək”.
Oxu.Az xəbər verir ki, bu barədə Trend-ə müsahibəsində Dövlət Gömrük Komitəsinin sədri Aydın Əliyev deyib. 
“Onu da qeyd edim ki, “Əcnəbilər və vətəndaşlığı olmayan şəxslər tərəfindən Azərbaycan ərazisində alınmış istehsal və kommersiya məqsədləri üçün nəzərdə tutulmayan mallara görə ödənilmiş əlavə dəyər vergisinin qaytarılması Qaydası” təsdiq edilib. 
Mövcud qaydaya uyğun olaraq elektron vergi hesab-faktura sistemi vasitəsilə portala daxil edilən aidiyyəti məlumatlar əsasında alıcı tərəfindən şəxsiyyətini təsdiq edən sənədi gömrük-sərhəd buraxılış məntəqəsində təqdim etməklə mallar üzrə ödənilmiş ƏDV-nin geri qaytarılması müvafiq təsərrüfat subyekti tərəfindən həyata keçirilir”.
U.A.
www.oxu.az
"
"Azərbaycan turistlər üçün növbəti güzəşt edə bilər“Xarici ölkə vətəndaşlarının Azərbaycana daxil olduqda şəxsi avtomobillərinə görə ödədikləri depozitlə bağlı Turizm Şurasında xüsusi müzakirə keçirmişik. 
Azərbaycana digər nəqliyyat vasitəsilə gələn insanların əlavə ödənişlərdən azad olunması məsələsi müzakirə edilib”.
Oxu.Az APA-ya istinadən xəbər verir ki, bunu mədəniyyət və turizm naziri Əbülfəs Qarayev deyib. O bildirib ki, hazırda bu istiqamətdə müvafiq işlər gedir: 
“Yaya qədər təkliflər formalaşacaq. Dövlət Gömrük Komitəsi, Vergilər Nazirliyi, Nəqliyyat, Rabitə və Yüksək Texnologiyalar Nazirliyi, Dövlət Sərhəd Xidməti və bizim nazirlik bu işə birbaşa qoşularaq yeni qanunvericilik hazırlayır. 
Turist anlayışı yalnız hava nəqliyyatı ilə məhdudlaşmır. Bizim qonşu ölkələrdən minlərlə turistlər gəlir. Onlar da bu çətinliklə qarşılaşırlar”. 
 
U.A.
www.oxu.az
"
"AZAL-dan Novruz bayramı ilə əlaqədar yeni aksiya“Azərbaycan Hava Yolları” (AZAL) Novruz bayramına həsr olunan yeni aksiyanın başlanması barədə elan edir. Milli bahar bayramı olan Novruz bayramı müddətində bir sıra istiqamətlərdə aviabiletlərə endirim tətbiq olunacaq.
Aksiya aşağıdakı istiqamətlərə şamil olunacaq (vergi və rüsumlar da daxil olmaqla aviabiletin tam qiyməti göstərilmişdir):
Bakı – Nyu-York – Bakı – 599 EUR    
Bakı – Milan – Bakı – 299 EUR
Bakı – Paris – Bakı – 299 EUR
Bakı – Praqa – Bakı – 299 EUR
Bakı – Berlin – Bakı – 299 EUR
Bakı – Dubay – Bakı – 199 EUR
Aksiya çərçivəsində aviabiletlərin satış müddəti: 16 – 31 mart 2017-ci il
Uçuş dövrü: 1 aprel – 6 may 2017-ci il
Endirimli aviabiletlərinin sayı məhduddur.
Aviabiletləri şirkətin www.azal.az saytında bronlaşdırmaq, AZAL-ın kassalarında və rəsmi agentliklərində əldə etmək mümkündür.
Sözügedən reyslərdə sərnişinlər “AZAL Miles” bonus proqramından istifadə edə bilərlər. “AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir: www.miles.azal.az. Proqram iştirakçısı olmayan şəxslər onlayn qeydiyyatdan keçə bilər.
Balların avtomatik hesablanması üçün aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598 88 80;
*8880
E-mail: callcenter@azal.az
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
U.A.
www.oxu.az
"
"Azərbaycana gələn bu əcnəbilər ölkədən buraxılmayacaqƏcnəbi vətəndaşların Azərbaycan ərazisinə müvəqqəti qaydada gətirdiyi nəqliyyat vasitəsi müəyyən olunmuş müddət ərzində geri qaytarılmalıdır. 
Oxu.Az Report-a istinadən xəbər verir ki, bu barədə Dövlət Gömrük Komitəsinin (DGK) ölkəyə müvəqqəti qaydada nəqliyyat vasitəsi gətirənlərə etdiyi xəbərdarlıqda qeyd olunub.
DGK-nın açıqlamasına görə, gətirilən nəqliyyat vasitəsi olmadan Azərbaycanı tərk edən şəxs ölkədən buraxılmayacaq.
“Nəqliyyat vasitəsi geri qaytarılmadan ölkə ərazisini tərk etmək üçün o, Bakı Şəhəri üzrə Avtonəqliyyat Baş Gömrük İdarəsində, Bakı şəhərindən kənarda isə öz seçimi əsasında istənilən ərazi gömrük orqanında gömrük nəzarəti altında yerləşdirilməlidir.
Nəzərə almaq lazımdır ki, nəqliyyat vasitəsini geri qaytarmadan və ya gömrük nəzarəti altında yerləşdirmədən ölkə ərazisini tərk etmək istədikdə, həmin şəxslər sərhəddən buraxılmayacaqlar”, - deyə Komitədən bildirilib.
U.A.
www.oxu.az
"
"Körfəz ölkələrindən Bakıya əlavə reyslər açılacaq“Novruz bayramı ilə əlaqədar Körfəz ölkələrindən Bakıya yerinə yetirilən aviareyslərə olduqca böyük tələbat var”. 
Oxu.Az APA-ya istinadən xəbər verir ki, bunu Mülki Aviasiya Administrasiyasının direktoru Arif Məmmədov bildirib.
“Novruz bayramı ilə əlaqədar Körfəz ölkələrindən Bakıya 100 əlavə reysin yerinə yetirilməsinə icazə verilib”, - deyə o bildirib.
U.A.
www.oxu.az
"
"Azərbaycan vətəndaşlarına da “Tax Free” tətbiq olunacaq“Dünyada ilk dəfə olaraq Bakıda keçiriləcək şopinq-festivalda Azərbaycan vətəndaşlarına da “Tax Free” tətbiq ediləcək”.
Oxu.Az Fins.az-a istinadən xəbər verir ki, bu barədə mədəniyyət və turizm naziri Əbülfəs Qarayev məlumat verib.
Onun sözlərinə görə, ötən ilin iyulundan bu günə qədər xaricilərin Azərbaycanda alış-verişləri nəticəsində ölkəyə 12 milyon manat daxil olub. Onun 1 milyon manatı “Tax Free” kimi geri qaytarılıb.
Xatırladaq ki, Azərbaycanda hələlik 254 ticarət və xidmət obyekti “Tax Free” sisteminə qoşulub.
U.A.
www.oxu.az
"
"Ekspert: Bayramda ölkəyə dollar axını olacaq Uzunmüddətli dinamik hərəkətdən sonra valyuta bazarlarında kifayət qədər sakitlik hiss edilməkdədir. 
Son bir ayda manat dollar qarşısında inamla möhkəmlənməkdə davam edir. Bəs bu nə ilə bağlıdır və mart ayı ərzində manatın məzənnəsi necə dəyişə bilər?
Oxu.Az Fins.az-a istinadən xəbər verir ki, iqtisadçı-ekspert Rəşad Həsənov bildirib ki, dövriyyədə manat kütləsinin az olması, dollar tələbini aşağı salan faktorlardan biridir:
“Eyni zamanda, ölkədə yüksək səviyyədə dollarlaşma təklifin aşağı olmasına səbəb olub. Dövriyyədə olan manat kütləsi sadəcə cari ehtiyacların ödənilməsi üçün kifayət edir.
Ona görə də, digər məqsədlər üçün yığım imkanları məhduddur. Digər tərəfdən, hökumət də bütün üsullarla dollara tələbin cilovlanması istiqamətində addımlar atır. 
Buna dövlət vəsaitləri hesabına xaricdən idxalın məhdudlaşdırılması prosesi daxil olmaqla, elektron satışlara əlavə verginin tətbiq edilməsi, idxala əlavə verginin tətbiq edilməsi və valyutanın ölkədən çıxışına digər bu kimi maneələrin yaradılması hazırda sakitlik yaradıb. 
Məhz bu səbəbdən həm banklararası hesablaşmalarda, həm də hərraclarda dollara tələb məhduddur, məzənnə də müəyyən qədər möhkəmlənə bilir”.
“İranlı turistlər ölkəyə bir hərracdakı qədər dollar gətirə bilər”
Ekspert bildirib ki, bundan əlavə, qarşıdakı bayram ərzində - yəni 10 gün müddətində rəsmi qaydada iş olmayacaq.
Bu dövrdə Azərbaycana turist axının artacağı gözlənilir. Xüsusilə də İrandan gələn turistlərin sayında xeyli artım müşahidə olunacaq. Turistlərin valyuta ilə xərcləmələri bazarlarda dollar təklifini artıracaq və dövriyəyə əlavə valyuta daxil olacaq. 
Son rəqəmlərə görə, bayram günlərində Azərbaycana gəlmək istəyən 23 minə yaxın iranlı turist viza üçün müraciət edib. Orta hesabla bir turistin Azərbaycanda xərcləməsi 1000-1200 dollar götürülür. 
Bu isə təxminən ölkəyə 25-30 milyon dollar axını deməkdir ki, təqribən bir valyuta hərracında dolların tələbinin qarşılanmasına kifayət edir.
“Bankların xarici hesablaşmalarında passivlik olacaq” 
Digər əsas məsələ ondan ibarətdir ki, bayram dövrü olduğu üçün şirkətlərin ödənişləri, bankların xarici maliyyə institutları ilə hesablaşmaları və kimi istiqamətlərdə passivlik olacaq. 
Bu isə mart ayının sonuna kimi dollara əlavə tələbin aşağı olmasını şərtləndirəcək:
“Çünki indiki dövrdə əldə olan manat kütləsi kifayət qədər məhduddur. Yəni, bu manat kütləsi gələcəkdə hansısa öhdəliyin yerinə yetirilməsinə deyil, gündəlik öhdəliklərin yerinə yetirilməsinə yönəldilib”.
R.Həsənovun sözlərinə görə, bu bankların davranışlarında da hiss edilir. Belə ki, banklar qısamüddətli dövrdə müəyyən faiz əldə etmək məqsədilə bir neçə günlük əlində olan manatı təcili olaraq depozit hərraclarında yerləşdirirlər. 
Yəni, yığım məqsədilə hazırda dollar alışı həyata keçirmək və manat üzərində təzyiq yaratmaq banklar əllərində manat kütləsini çox saxlamamağa çalışırlar.
“Valyuta bazarının kiçilməsi də məzənnəyə təsir edir”
Ekspert hesab edir ki, manatın hazırki möhkəmlənməsi həm də valyuta bazarlarının həddən çox kiçilməsi ilə bağlıdır: “Bunu ilk dəfə biz ötən ilin sentyabr ayında 9-da gördük. 
Çox böyük ajiotaj yarandığı halda, bazarlarda tələbin 800-900 milyon dollara qalxdığı zaman 200-300 milyon dolların dövriyyəyə buraxılması ilə kursun əksinə dəyişməsi və manatın möhkəmlənməsi baş verdi. Bu isə onu göstərdi ki, valyuta bazarları hazırda çox kiçikdir. Yəni, kifayət qədər məhduddur”.
“Martın sonuna qədər dollar 1,70-1,75 manat arasında qalacaq”
R.Həsənov bildirir ki, sadalanan faktorlar mart ayında da nisbi olaraq manat üçün əlavə dəstək yaradıb. 
Nəticədə, manat müvəqqəti olaraq möhkəmlənməkdə davam edir. Ümumilikdə isə bayram günlərində və mart ayının sonuna qədər dolların 1,70-1,75 səviyyəsini qoruyacağı görünür.
U.A.
www.oxu.az
"
"Moskvaya AZALJET-lə cəmi 49 avroya – FOTO + YENİLƏNİBAZALJET Azərbaycanın regionlarından Moskvaya uçuşlara başlayır.Ötən illə müqayisədə Heydər Əliyev Beynəlxalq Hava Limanında sərnişindaşımalarının həcmi 34%, AZAL şirkətinin bu baxımdan göstəricisində isə 28%-lik artım müşahidə olunub.
Oxu.Az-ın xəbərinə görə, bunu “Azərbaycan Hava Yolları”nın vitse-prezidenti Eldar Hacıyev Moskvanın “Vnukovo” hava limanında Moskva - Gəncə və Moskva - Qəbələ reyslərinin açılışına həsr olunan mətbuat konfransında deyib.
Eldar Hacıyev bildirib ki, yeni uçuşlar bu rəqəmi artıracaq. 
Heydər Əliyev Beynəlxalq Hava Limanının illik sərnişin tutumunun 9 milyon nəfər olduğunu qeyd edən vitse-prezident bildirib ki, ümumilikdə aeroport ildə təxminən 3 milyon sərnişin qəbul edir. 
Eldar Hacıyev həmçinin 2018-ci ildə Lənkəran - Moskva və Naxçıvan - Moskva reyslərinin açılmasının nəzərdə tutulduğunu qeyd edib.











12:58
Martın 15-dən etibarən “Azərbaycan Hava Yolları”nın aşağı büdcəli brendi AZALJET Moskvanın “Vnukovo” hava limanından Azərbaycanın regionlarına - Gəncə və Qəbələyə müntəzəm reyslər yerinə yetirməyə başlayır.
Oxu.Az xəbər verir ki, ilk Moskva-Gəncə reysinin yerinə yetirilməsi münasibəti ilə martın 15-də AZAL aviaşirkətinin vitse-prezidenti Eldar Hacıyev və “Vnukovo” hava limanının baş direktoru Vasili Aleksandrovun iştirakı ilə təntənəli tədbir keçirilib.
Moskva-Gəncə reysləri hər həftənin çərşənbə və şənbə günləri, Moskva-Qəbələ reysləri isə hər həftənin cümə axşamı günləri yerinə yetiriləcək.
“Vnukovo” Beynəlxalq Hava Limanından (VKO) uçuş yerli vaxtla saat 15:10-da, Qəbələ Beynəlxalq Hava Limanına (GBB) enmə saat 20:30-da, Qəbələdən uçuş saat 20:30-da, “Vnukovo” Beynəlxalq Hava Limanına enmə yerli vaxtla saat 22:20-də baş tutacaq. Reyslər komfortlu A320 laynerləri ilə yerinə yetiriləcək.
Qeyd edək ki, hazırda “Azərbaycan Hava Yolları” Rusiyanın dörd şəhərinə müntəzəm reyslər həyata keçirir: 
“Vnukovo” hava limanı ilə yanaşı, AZALJET Moskvanın “Domodedovo"" hava limanına, Sankt-Peterburq şəhərinin “Pulkovo” aeroportuna, Mineralnıye Vodı və Kazana reyslər yerinə yetirir. Həmçinin Gəncədən Sankt-Peterburqa müntəzəm aviareyslər həyata keçirilir.
Aviabiletlərin qiyməti bir istiqamətə 49 avrodan başlayır. Resylər çərçivəsində çəki konsepsiyası tədbiq olunacaq - baqajın daşınma qiyməti hər kiloqram üçün 2 avro təşkil edəcək. 
Aviabiletləri şirkətin www.azal.az saytında bronlaşdırmaq, AZAL-ın kassalarında və rəsmi agentliklərdə əldə etmək mümkündür.
Sözügedən reyslərdə sərnişinlər “AZAL Miles” bonus proqramından istifadə edə bilərlər. “AZAL Miles” bonus proqramı haqqında ətraflı məlumat aviaşirkətin rəsmi internet saytında verilib: www.miles.azal.az.
Proqram iştirakçısı olmayan şəxslər onlayn qeydiyyatdan keçə bilərlər. Balların avtomatik hesablanması üçün aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir. 
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:
(+99412) 598 88 80
*8880
E-mail: callcenter@azal.az
“AZAL Miles” bonus proqramı ilə bağlı sulları ya azalmiles@azal.az e-mail ünvanına və ya www.azal.az saytındakı əlaqə forması ilə göndərmək olar.
{gallery}
S.B.
www.oxu.az
"
"Novruzu Şahdağda qarşıla!Bayramı qarlı Şahdağ dağlarının yamacında, tam fərqli bir mühitdə keçirmək istəyənlər “Şahdağ” Turizm Mərkəzinə üz tuta bilərlər. Milli və tarixi adət-ənənlərimizin yaşadıldığı, eləcə də Şərq dünyasında yeni ilin başlanğıcı hesab olunan bayram münasibətilə mərkəzimiz tərəfindən xüsusi təkliflər hazırlanmışdır. 
Burada həm qışı, həm yazı eyni vaxtda hiss etmək olur! Qarlı yamaclar, günəşli dağlar, qar altında oyanan torpaq baharın gəlişini və təbiətin canlanmasını əyani olaraq görmək imkanı verir.
Ətraflı:Burada
Qeyd edək ki, hər il olduğu kimi, bu il də Novruz bayramı ərəfəsində turizm mərkəzində dincəlmək üçün müraciət edənlərin sayı xeyli artmışdır. Builki bayram tədbirləri çərçivəsində balacaların əylənməsinə xüsusi diqqət yetirilmiş və maraqlı proqram hazırlanmışdır. Animatorlar, klounlar, müxtəlif master-klaslar azyaşlı qonaqlarımızın mütləq xoşuna gələcək.
Qış mövsümünün son günlərini daha yaddaqalan və maraqlı etmək, əsl bayram əhval-ruhiyyəsi yaşamaq istəyənlər üçün Şahdağın yamacları və yolları hər zaman açıqdır.
Bu Novruzu Şahdağda qarşıla!






































www.oxu.az
"
"Hotellər Novruz bayramı ilə əlaqədar qiymətləri bahalaşdırdı“Azərbaycanda hotellər Novruz bayramı günləri üçün xidmətlərin qiymətlərini maya dəyərindən 4-5 dəfə çox qaldırıblar”.
Oxu.Az Trend-ə istinadən xəbər verir ki, bunu Azərbaycan Turizm Assosiasiyası (AzTA) sədrinin müşaviri Müzəffər Ağakərimov deyib.
Onun sözlərinə görə, Novruz bayramı günləri üçün hotellərdəki qiymət artımı həm Bakıda, həm də regionlarda müşahidə edilir: 
“Bakıdakı hotellər yerlərini daha çox xarici turistlər üçün artırıblar. Regionlardakı hotellər isə ümumiyyətlə, hamı üçün qiymətlərini artırıb.
Bayramdan əvvəlki günlər üçün 40-50 manata olan qiymətlər bayram günləri üçün 70-80 manata qaldırılıb. Bu qiymətə hoteldə 1 gecə qalmaq və səhər yeməyi daxildir”.
Qiymətlərin qaldırılmasını düzgün saymayan M.Ağakərimov bildirib ki, hotellər qəbul etdikləri turistlərin sayının daha çox olması üçün düzgün marketinq siyasəti aparmalıdırlar:
“Lakin hotellərin əksəriyyəti düzgün marketinq siyasəti aparmır. Biz tövsiyə edərdik ki, onlar Türkiyə, Avstriya və digər ölkələrin təcrübəsindən istifadə edərək həm qiymət siyasətlərini düzgün həyata keçirsinlər, həm də turistlər üçün əlavə xidmətlər təşkil etsinlər”.
Qiymət siyasətinin dəyişməsi üçün rəqabət mühitinin artmasını vacib sayan M.Ağakərimov bildirib ki, rəqabətin artması üçün Azərbaycanda hotel çatışmazlığı problemi aradan qaldırılmalı, yeni hotellər tikilməlidir.
M.Ağakərimov əlavə edib ki, hazırda Azərbaycanda 535 hotel fəaliyyət göstərir. O qeyd edib ki, həmin hotellərin 146-sı Bakı və Abşeron yarımadasının payına düşür.
Mədəniyyət və Turizm Nazirliyinin informasiya və ictimaiyyətlə əlaqələr şöbəsinin müdiri Vüqar Şixəmmədov isə bildirib ki, mehmanxanalar sahibkarlıq subyektləri olduqlarından onlar qiymət siyasətlərinin müəyyən edilməsində müstəqildirlər:
“Lakin biz də maraqlıyıq ki, ölkəyə gələn turistlərə, eyni zamanda ölkənin regionlarında istirahət edən Azərbaycan vətəndaşlarına münasib qiymətlər təklif olunsun. 
Sahibkarlıq subyektləri ilə keçirilən görüşlərdə bununla bağlı dəfələrlə nazirliyin rəhbərliyi tərəfindən müvafiq tövsiyələr verilib. Lakin qiymətləri bazar özü formalaşdırır və rəqabət artdıqca qiymətlər aşağı düşməlidir”.
Qeyd edək ki, Azərbaycanda Novruz bayramı martın 20-21-də qeyd edilir. Novruz bayramı ilə əlaqədar Azərbaycanda ardıcıl olaraq 9 gün iş günü olmayacaq.

U.A.
www.oxu.az
"
"Bakı hava limanı nüfuzlu beynəlxalq mükafata layiq görüldü – FOTOHeydər Əliyev Beynəlxalq Hava Limanı nüfuzlu “Skytrax World Airport Awards” mükafatına layiq görülüb.
Bakı hava limanı Rusiya və MDB ölkələrinin bütün hava limanları arasında göstərilən xidmət səviyyəsinə görə ən yaxşılar siyahısına başçılıq edir.
Mükafatın təntənəli təqdim olunması mərasimi martın 14-də Amsterdamda keçirilib.
“The World Airport Awards” mükafatı hava limanı sənayesi üçün hava limanı müştərilərinin məmnuniyyətinin illik qlobal inspeksiyası zamanı sərnişinlər tərəfindən tanınan ən nüfuzlu qiymətləndirmə hesab olunur. 
“Skytrax” tərəfindən keçirilən və 550 hava limanı arasında sərnişinlərə xidmət və şəraiti qiymətləndirən hava limanlarının qlobal inspeksiyası dünya hava limanı sənayesi üçün keyfiyyət etalonu sayılır.
İnspeksiya və mükafat hava limanının nəzarəti və müdaxiləsindən asılı deyil və buna görə də hava limanının mükəmməlik və keyfiyyəti üzrə obyektiv göstəricidir.
2017-ci il mükafatları inspeksiya dövründə keçirilən 105 ölkədən 13,82 milyon sərnişinin iştirak etdiyi sorğunun nəticələrinə əsasən təqdim edilir. 
Bütün dünya üzrə 550 hava limanını əhatə edən və hava limanının səyahətçilər üçün müxtəlif xidmətlərini və əsas fəaliyyət göstəricilərini - qeydiyyat, gəliş, transfer, alış-veriş, təhlükəsizlik, immiqrasiya və s. qiymətləndirən inspeksiya 2016-cı ilin iyul ayından 2017-ci ilin fevral ayına kimi keçirilib.
Onu da qeyd edək ki, 2015-ci ildə Heydər Əliyev Beynəlxalq Hava Limanı “Skytrax”ın nüfuzlu “4 ulduz” reytinqinə layiq görülüb və bir daha bu yüksək səviyyəyə layiq olduğunu sübut edib. Bu günədək dünyada yalnız 37 hava limanı bu reytinqə layiq görülüb.








U.A.
www.oxu.az
"
"Bakıda hotellərin çoxu İran turistləri tərəfindən bronlaşdırılıbNovruz bayramında istirahət günləri üçün Bakıdakı otel yerləri daha çox xarici, regionlardakı hotellər isə yerli turistlər tərəfindən bron edilib.
Oxu.Az xəbər verir ki, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov deyib.
Onun sözlərinə görə, Bakıda hotellərdəki yerlərin çoxu İran turistləri tərəfindən bronlaşdırılıb. Novruzda Azərbaycanda istirahət edəcək əcnəbilər arasında Rusiya, ərəb ölkələri vətəndaşları da var.
M.Ağakərimov bildirib ki, Novruzda 9 qeyri-iş günü olmasından istifadə edən Azərbaycan vətəndaşları daha çox regionlardakı otellərdə dincəlməyə üstünlük veriblər.
Onun sözlərinə görə, əsasən Şəki, Qəbələ, Qusar, Qubadakı hotellərdə yerlər bronlaşdırılıb.
Qeyd edək ki, bu il Novruz bayramı münasibəti ilə 20-24 mart tarixləri, yəni 5 gün qeyri-iş günü hesab ediləcək. Bu il Novruz bayramı günlərində 5 günlük iş həftəsi ilə işləyənlər 9 gün, başqa sözlə martın 18-dən 27-dək (martın 27-də iş günü olacaq) istirahət edə biləcəklər.
A.M.
www.oxu.az
"
"Bakıda ilk dəfə yemək festivalı olacaqİçərişəhərdə 19-21 may tarixlərində “Baku Street Food Festival” adlı yemək festivalı keçiriləcək. 
Oxu.Az bu barədəTurizm fins.az-a istinadla xəbər verir.
İlk dəfə baş tutacaq tədbir “İçərişəhər” Dövlət Tarix-Memarlıq Qoruğu İdarəsi tərəfindən təşkil olunacaq. Festivalda 25-dən çox restoran iştirak edəcək. Məqsəd ölkəmizə gələn əcnəbi turistlərin yerli mətbəxlə yaxından tanış  olması və  restoran biznesinin daha da inkişaf etdirilməsidir.
İştirak etmək istəyən şəhər sakinləri və turistlərin festivala girişi pulsuzdur. Ödəniş yalnız sifariş verilən yemək və içkilər üçün olunacaq. Festival zamanı yalnız yeməklərin nümayişi deyil,  həmçinin, müxtəlif viktorinalar və lotereya oyunları da keçiriləcək.
A.S.
www.oxu.az
"
"Bakı uşaqlarla səfər edilən şəhərlərin ilk onluğunda  RoomGuru.ru hotel axtarışı servisi yaz tətilində uşaqlarla səfər və istirahət istiqamətlərini müəyyən edib. Rusiyalıların ailəvi istirahət üçün səfər etdikləri şəhərlərin ilk onluğuna Bakı da daxil edilib. 
Oxu.Az xəbər verir ki, reytinq 2017-ci ilin mart ayının 25-31 tarixlərində hotellərin və apartamentlərin bronlarına dair məlumat əsasında tərtib edilib. 
RoomGuru.ru servisinin məlumatına görə, Praqa, Tallin, Minsk, Budapeşt, Barselona, Vyana, Roma, Bakı, Zaqreb və Paris məktəb tətillərində uşaqlarla səfər etmək üçün populyar olan şəhərlərin ilk onluğuna daxildir. 
Servisin məlumatına görə, Bakıda turistlər ailəvi istirahətə orta hesabla sutkada 85 dollar sərf edirlər, bura hoteldə gecələmə, nahar və muzeyə ziyarət də daxildir. 
RoomGuru.ru HotelsCombined.com saytının Rusiya servisidir, bu servis “World Travel Awards” mükafatının versiyasına görə, son dörd ildə dünyada hotel axtarışı üzrə ən yaxşı servisdir.  
N.О.
www.oxu.az
"
"Müzəffər Ağakərimov: Bəzi restoran sahibləri özbaşınalıq edirlərBir neçə gündən sonra ölkədə Novruz bayramı təntənəli şəkildə qeyd olunacaq. Artıq bayram bazarlıqları edilib, evlərdə milli şirniyyat növləri bişirilir.
Bəzi insanlar bayram axşamını daha rəngarəng keçirmək üçün restoranlara üz tuturlar. Di gəl ki, restoranlar müştərilərə əsl bayram “sürprizi” etməyi də çox ustalıqla bacarır.
Adi günlərdə təqdim olunan menyulardakı qiymətlər bayram günü fərqli və şişirdilmiş rəqəmlərlə müşayiət olunur. 
Yəni, restoranlar bayram axşamları müştərilərə “fərqli xidmət” göstərirlər. Təbii ki, xüsusi günlərdə bir çox restoran, hotel və iaşə obyektlərində yanlış qiymət siyasətinin həyata keçirilməsi müştərilərin haqlı narazılığına səbəb olur.
Maraqlıdır, niyə bayram və xüsusi günlərdə restoran rəhbərləri süni qiymət artımına yol verirlər? 
Oxu.Az xəbər verir ki, Azərbaycan Turizm Assosiasiyası (AzTA) sədrinin müşaviri Müzəffər Ağakərimov Modern.az-a açıqlamasında deyib ki, bayram günlərində süni qiymət artımına yol verilməsi kökündən yanlışdır:
“Bakıdakı bəzi restoranlar bayram günləri turistlərin və yerli müştərilərin çox olması ilə əlaqədar qiymətlərdə süni qaldırımlar edirlər. Buna hotellərin nəzdində fəaliyyət göstərən restoranlarda da təsadüf olunur. Bu, səhv tənzimlənmədir. 
Əslində, qiymətləri süni artırmağa yox, xidmətin keyfiyyətinə fikir verməlidirlər. Menecmentlik, idarəçilik çox səhv yoldadır. Səriştəsiz işlə məşğuldurlar. 
Ancaq pul barədə fikirləşirlər. Başa düşmürlər ki, menecmentliyin qanunlarından biri odur ki, sən yüksək səviyyədə xidmət göstərərsənsə, turist və qonaq məmnun olarsa, pul özü gələcək.
Bayram günlərində də süni qiymət artımları çox olur. Restoranlarda, ictimai iaşə müəssisələrində, hotellərdə turistlərin çox gəlməsinə görə, qiymətləri qaldırmaq anlayışı böyük səhvdir. Bu menecmentliyə, idarəçiliyə zərbə vurur”. 
Ekspert bildirib ki, bayram günləri xarici ölkələrə üz tutan yerli müştərilər əslində, süni qiymət artımından baş götürüb gedirlər.
“Götürək yaxın Gürcüstanı. Azərbaycanlı turistlər oradakı qiymətləri görüb Gürcüstana can atırlar. Yerli turistlər görür ki, bayram günləri Bakıda və regionlardakı restoranlar qiymətləri qaldırır, onlar da bilet alıb başqa ölkəyə üz tuturlar. 
Əgər qiymət münasib olarsa, süni artım olmazsa, restoran rəhbəri özbaşınalıq etməzsə, hotel menecerləri səriştəli olarsa, yerli insanlar hansısa xarici ölkəyə üz tutmazlar. Təsadüfi adamların hotellərə, restoranlara rəhbərlik etməsi qiymət artımına gətirib çıxarır. Ona görə də, qiymət siyasətinə bir daha baxılmalıdır. 
Əgər turist cəlb etmək istəyirlərsə, xidmətin keyfiyyətinə önəm verməlidirlər. O zaman restoranlara üz tutanların sayı çox olacaq. Xüsusilə, bayram günləri restoranlar çox yanlış və xoş olmayan siyasət həyata keçirirlər”.
U.A.
www.oxu.az
"
"Azərbaycan pasportu dünya reytinqində – SİYAHIİnsanları müxtəlif ölkələrdə vətəndaşlıq, daha doğrusu, fərqli ölkələrin pasportlarının üstünlükləri haqda bilgiləndirən “Nomad Capitalist” şirkəti 2017-ci ilin ən yaxşı pasportlarının siyahısını açıqlayıb.
Oxu.Az xəbər verir ki, “Nomad Pasport İndeksi 2017” adlı sənəddə 199 ölkənin pasportları qiymətləndirilib.
Pasportların əhəmiyyəti 5 əsas faktora - pasportların sahiblərinə verdiyi şəxsi azadlığın həddinə, vizadan azadlığına, beynəlxalq vergilərin miqdarına, ikili vətəndaşlığa, həmin pasportlara münasibətə görə müəyyən edilir.
2017-ci ilin 10 ən yaxşı pasportu aşağıdakı ölkələrin pasportlarıdır:
1. İsveç
2. Belçika
3. İtaliya
4. İspaniya
5. İrlandiya
6. Finlandiya
7. Almaniya
8. Danimarka
9. İsveçrə
10. Lüksemburq
ÜSTÜNLÜKLƏR
Məsələn, 1-ci yerdə dayanan İsveç pasportunun üstünlüklərindən danışan sənəd müəllifləri bu pasport sahibinin 176 ölkəyə vizasız səfər etmək imkanı olduğunu, pasportun xaricdə çox böyük reputasiya qazandığını, İsveç pasportu olanlara bir neçə ölkənin vətəndaşlığını almaq imkanı verildiyini, onların şəxsi azadlığının yüksək səviyyəsini, xaricdəykən İsveç vergilərindən azad edildiklərini vurğulayırlar.
Belçika Avropa Birliyinin (AB) mərkəzidir, ona görə də, Belçika vətəndaşları nəinki AB ərazisində, ümumiyyətlə, dünyanın 174 ölkəsində vizasız gəzə bilərlər. Belçika pasportu sahibləri vergi azadlığından, ikili vətəndaşlıq imkanından da zövq alırlar. Həmçinin, başqa mədəniyyətlərə sayqıyla yanaşdıqlarına görə seçilirlər.
Yaxud Danimarka vətəndaşlarının pasportlarına üstünlük qazandıran onların sahiblərinin 174 ölkəni vizasız gəzmək imkanı, həm də, ümumiyyətlə, danimarkalıların dünyanın ən xoşbəxt vətəndaşları hesab edilməsidir.
AZƏRBAYCAN VƏ QONŞULARI
Azərbaycansa bu siyahıda da Qafqaz qonşularından geridədir. Azərbaycan pasportu 199 ölkə pasportu arasında 133-cü yeri tutub. Rusiyanın pasportu 82, Gürcüstanın 83, Türkiyənin 88, Ermənistanın 132, İranın isə 191-ci yerdədir.
Dünyanın ən güclü ölkələrindən hesab olunan Birləşmiş Ştatların vətəndaşlarının pasportu dəyərinə görə 35-ci yerdə dayanır. Ən pis pasporta sahib olanlar Əfqanıstan, İraq, Eritreya, Pakistan, Liviya, Suriya vətəndaşlarıdır.
“Nomad Capitalist” şirkətini səyahət həvəskarı, sahibkar və investor Andrew Henderson 2012-ci ildə yaradıb. O, şirkəti vasitəsilə öz gördüklərini və öyrəndiklərini - başqa ölkələrdəki həyat tərzi, iş və sərmayə imkanları haqda bilgilərini paylaşır. www.nomadcapitalist.com saytı ən çox izlənilən səhifələrdəndir. Sayta ildə 3 milyondan çox adam baxır.
Mənbə: Fins.az
U.A.
www.oxu.az
"
"Yaponiyada qeyri-adi üzən hotel – FOTOYaponiya dünyaya verdiyi texnoloji yeniliklərlə məşhurdur. Bu dəfə isə daha da irəli gedərək üzən hotel texnologiyası ilə dünyanı təəccübləndirib.  
Oxu.Az BoredPanda-ya istinadən məlumat verir ki, “Mizukami” adlı bu sferik kapsul formasındakı hotel Haqasakidəki əyləncə parkı olan Huis Ten Bosch tərəfindən dizayn olunub. 
36 kv.m yaşayış sahəsinə malik olan bu hotel otağı digər adi hotellərdən fərqli olmayaraq yataqlara, duşa və tualetə malikdir. Eyni anda 4 nəfərin yaşaması üçün nəzərdə tutulub. 
Kapsul hotel əyləncə parkının bu yaxınlarda aldığı adanın ətrafında üzür və biznes məqsədləri üçün gələn ilin qış aylarında istifadəyə verilməsi planlaşdırılır.
Hoteldə gecələmək istəyənlər bir gecə üçün 300 dollar ödəməyi gözə almalıdırlar. 

İsmayıl Nur
www.oxu.az
"
"Azərbaycanda 25 yeni mehmanxana tikilir2016-cı ildə Azərbaycanda 35 mehmanxana tikilib, 25 mehmanxana isə tikilməkdədir.
Oxu.Az-ın Trend-ə istinadən məlumatına görə, bu barədə Nazirlər Kabinetinin 2016-cı ildə fəaliyyəti haqqında hesabatda deyilir.
Hesabatda qeyd olunur ki, 2016-cı il ərzində Azərbaycan ərazisində fəaliyyət göstərən turizm müəssisələrinin sayı 544, mehmanxanaların sayı 536, yerləşdirmə vasitələrində yerlərin ümumi sayı isə 38 min olub.
Turizm və aidiyyəti sahələr üzrə çalışanların sayı ötən il 49 min nəfərə çatıb.
S.B.
www.oxu.az
"
"Samir Dübəndi: Mənzillər hotellərə ciddi zərbə vurur“Son bir neçə il ərzində ölkəyə səfər edən turistlərin sayının artması, ekonom seqmentdə fəaliyyət göstərən mehmanxanaların isə ümumi nömrə fondunun çatışmazlığı, xüsusən də Bakı şəhərində mənzil fondunun aktivləşməsinə gətirib. 
Yəni turistlərə müxtəlif mənzillərin apartamentlər kimi, bəzilərinin isə hostel adı daşıyaraq təklifləri ortaya çıxıb.
Bu fakt həm mehmanxanalara ciddi zərbə vurur və eyni zamanda turizm bazarında keyfiyyətsiz və turistlərin təhlükəsini şübhə altına salan xidmətlərin təklif edilməsi kimi qiymətləndirilir”.
Oxu.Az xəbər verir ki, bu barədə DAİR Hotellər və Restoranlar Assosiasiyasının İdarə Heyətinin sədri Samir Dübəndinin mehmanxanaların təsnifatı adlı məqaləsində qeyd edilib. 
“Digər tərəfdən mənzil sahibləri kütləvi şəkildə vergidən yayınırlar. Bunları tənzimləmək lazımdır, yerli mehmanxanaların maraqları qorunmalıdır. 
Əgər kimsə öz mənzilini turistlərə və yaxud ölkəyə səfər edən qonaqlara və eyniliklə yerli turistlərə, ezamiyyətdə olan şəxslərə icarəyə vermək istəyirsə, bu əmlak mütləq müvafiq standartlara cavab verməlidir. 
Baxmayaraq ki, standartda mehmanxana və mehmanxana tipli obyektlərin təsnifatında “Rezidens (apartment complex; residence) – studio tipli otaqlar və mənzillərdə yerləşmə xidmətini təmin edən yerləşdirmə vasitəsi” izahlı olaraq göstərilib, bu sahəyə nəzarət zəifdir. 
Təsnifat sistemində dəyişikliklərlə və yaxud digər normativ-hüquqi sənədlərlə bu məsələni qaydaya gətirmək olar”, - deyə S.Dübəndi məqaləsində qeyd edib.
U.A.
www.oxu.az
"
"Azərbaycan hotellərində qalan turistlərin sayı məlum oldu2016-cı ilin yay mövsümü ərzində mehmanxanalarda qalan turistlərin sayı 751 min 353 nəfər olub ki, bu da 2015-ci ilin müvafiq dövrü (608 min 233 nəfər) ilə müqayisədə 143 min 120 nəfər və ya 23,5% çoxdur.
Oxu.Az APA-ya istinadən xəbər verir ki, bu, Azərbaycan Respublikası Nazirlər Kabinetinin 2016-cı il üzrə illik hesabatında əksini tapıb.
İl ərzində ölkə ərazisində fəaliyyət göstərən turizm müəssisələrinin sayı 544, mehmanxanaların sayı 536, yerləşdirmə vasitələrində yerlərin ümumi sayı 38 min olub. 
Turizm və aidiyyəti sahələr üzrə çalışanların sayı 49 min nəfərə çatıb. İl ərzində ölkədə 35 mehmanxana tikilib, 25 mehmanxana isə tikilməkdədir.
U.A.
www.oxu.az
"
"Ekspert Azərbaycan hotellərinin ən böyük problemindən danışdı“Araşdırmalar göstərir ki, təsnif edilmiş mehmanxanalar (hotel - red.) sırasında minimal tələblərə cavab verən və bunlara fəaliyyətlərində riayət edən müəsissələrin sayı olduqca azdır. 
Bunun səbəbləri müxtəlifdir – obyektlərin məlumatlandırılmasının zəif olduğundan standartların tam anlanılmaması, icarəçilərin tez-tez dəyişməsi, müəsissələrin təsnif edilməsi proseslərində və sonrakı monitorinqlərdə olan boşluqlar və sair hallar”.
Oxu.Az xəbər verir ki, bu barədə DAİR Hotellər və Restoranlar Assosiasiyasının İdarə Heyətinin sədri Samir Dübəndinin mehmanxanaların təsnifatı adlı məqaləsində qeyd edilib. 
“Əgər bizim 4 ulduzlu kateqoriyasındakı hotellərimiz çoxluq təşkil edirlərsə, belə bunların misalında bir neçə məsələyə toxunmaq olar. Biz əminliklə bilirik ki, bu kateqotiyalı mehmanxanalara şamil edilən bir sıra minimal tələblərə onlar cavab vermirlər və buna hamı göz yumur. 
Bunlar sırasında bir neçə ən vaciblərini sadalamaq istərdik: istehlakçıların rəy və təkliflərini öyrənmək üçün sistem aparılmır, personalın təlim və hazırlığı üzrə plan aparılmır, baxmayaraq ki, bütün kateqoriyalar üçün minimal tələb hesab edilən personalın ən azı 50%-nin müvafiq peşə sertifikatının olmasına riayət edilmir, İSO 22000 Qida Məhsullarının Təhlükəsizliyi Sistemi tətbiq edilmir, naməlum və yaxud gizli qonaq sistemi tətbiq edilmir və sairləri. Nəticə etibarilə bütün bunlar göstərilən xidmətlərin keyfiyyətinin aşağı düşməsinə gətirib çıxarır.
Təsnifat dəqiq, düzgün aparılmalı, ulduz obyektiv verilməlidir. İlk növbədə, bu işə ictimai qurumları cəlb etmək lazımdır və onların ekspertlərindən istifadə edilməlidir.
Bunlarla yanaşı, digər bir uyğunsuzluqla da üzləşirik. Bildiyimiz kimi turistlər arasında populyar olan bir sıra beynəlxalq bronlaşdırma sistemləri var. Bunlar www.booking.com; www.tripadvisor.com; www.hotels.com və sairlərini sadalamaq olar. 
Bu sistemlər həm turistlər üçün əlverişli resurs hesab edilir və mehmanxanalara da əlavə müştəri bazarını təmin edirlər. Turistin səfər etdiyi məkanda mehmanxananın seçilməsi bir sıra parametrlərlə yanaşı, onun ulduz göstəricisinin də əsasında baş verir. Demək olar kı, ulduz sayı turist üçün birinci seçim meyarıdır. 
Assosiasiya tərəfindən aparılan müşahidələrdə aşkar olub ki, ən populyar olan www.booking.com bronlaşdırma resursunda bir çox mehmanxanalar göstərilən ulduz dərəcəsi olmadan yalnış məlumatların yayılmasına yol verirlər.
Biz hesab edirik ki, bu hal həm mehmanxana rəhbərliyinin və həm də adı gedən resursun səhlənkarlığından irəli gəlir. Bir sıra mehmanxanalar təsnifatdan keçmədən və yaxud keçmişdə təsnif edilmiş və sonralar bunun zamanı bitdikdən sonra yanlış məlumatlar verirlər. 
Assosiasiya booking.com şirkətinə bir daha müraciət edib mehmanxanaların ulduz kateqoriyasına düzgün göstərilməsini tələb edəcək. Bu, çox sadə bir yolla həll edilir - sistemə düşən hər bir mehmanxana təsnif edildiyi haqqında dövlətin rəsmi sənədini təqdim etməlidir”, -deyə S.Dübəndinin məqaləsində qeyd edilib. 
U.A.
www.oxu.az
"
"Azərbaycanda bayramla əlaqədar bütün hotellər bron olunub – VİDEOAzərbaycanda Novruz bayramı ilə əlaqədar olaraq, demək olar ki, bütün hotellərdə yerlər öncədən bron edilib. Viza rejiminin sadələşdirilməsinə və Novruza görə ən çox turistin İrandan gələcəyi gözlənilir.
Oxu.Az Xəzər Xəbər-ə istinadən məlumat verir ki, hotellərdə yer tapa bilməyən turistlər artıq fərdi yaşayış evlərini də kirayələyirlər. Turizmçilərin dediyinə görə, artıq əllərində olan bütün evlər də rezerv edilib. 
Azərbaycan Turizm Assosiasiyasından verilən məlumta görə, 3 ay əvvəlcədən artıq demək olar ki, hotellərdə yerlərin hamısı rezerv edilib. Boş yer olmadığına görə, fərdi evlərə üstünlük verənlər də artıb.
Daha çox İrandan və ərəb ölkələrindən gələn turistlər ev seçərkən mərkəzə yaxın yeni tikililərə üstünlük verirlər.
Qiymətə gəldikdə isə evlər yerləşdiyi məkana və otaq sayına görə dəyişir. Qiymətlər bir gün üçün minimum 50, maksimum 150 manatdır.

İ.N
www.oxu.az
"
"Assosiasiya rəhbəri: Hotellərin təsnifatlaşdırılması işi ləng gedir“Mehmanxanaların təsnif edilməsi Mədəniyyət və Turizm Nazirliyi tərəfindən həyata keçirilir və könüllü xarakter daşıyır.
Nazirliyin internet səhifəsinə istinadən ölkə ərazisində fəaliyyət göstərən 550-dən artıq mehmanxana və mehmanxana tipli obyektlərin cəmi 121-i təsnif edilmiş və ulduz dərəcəsi almışdır. Bu da ümumi saydan 22% təşkil edir. 
Bu məlumat ötən ildən yenilənməyib. Həqiqətdə 127 obyekt təsnifat sisteminə qoşulub. Gördüyümüz kimi, fərq bir o qədər də çox deyil. Əminik ki, bu məlumat nazirlik tərəfindən yaxın günlərdə yenilənəcək”.
Oxu.Az xəbər verir ki, bu barədə DAİR Hotellər və Restoranlar Assosiasiyasının İdarə Heyətinin sədri Samir Dübəndinin mehmanxanaların təsnifatı adlı məqaləsində qeyd edilib. 
“Assosiasiyanın 2016-ci ilin sonuna qonaqpərvərlik və turizm bazarında apardığı monitorinqlər nəticəsində əldə etdiyi məlumata istinadən deyə bilərik ki, təsnif edilmiş mehmanxanaların 26-sı 5 ulduzlu, 66-sı 4 ulduzlu, 26-sı 3 ulduzlu, 2-si 2 ulduzlu və 1 mehmanxana 5+ ulduzludur. 1 ulduz kateqoriyasında isə təsnif edilmiş mehmanxanamız yoxdur.
Gördüyümüz kimi, mehmanxanaların yarısından çoxu 4 ulduz kateqoriyasına aiddir, təsnif edilmiş mehmanxanaların təxminən 22% 5 ulduzludur, eyni sayda 3 ulduzlu və cəmi 2% 2 ulduzlu mehmanxanalar təşkil edir.
Qeyd etmək zəruridir ki, bu heç də ürəkaçan mənzərə deyil. Çünki ölkədə fəaliyyət göstərən mehmanxanaların çox az faizi təsnif edilib. 
Hesab edirik ki, bu sahədə geniş təşviqat və təbliğat işi aparılmalıdır. Təsnifat sisteminə qoşulmaq və ulduz dərəcəsinin alınması könüllü olduğundan bu iş ləng gedir”.
U.A.
www.oxu.az
"
"Dubay hava limanı bütün aviaşirkətlərə xəbərdarlıq edibDubay hava limanında baqajların qablaşdırılması yeni qaydalar əsasında aparılacaq. 
Oxu.Az Fins.az-a istinadən xəbər verir ki, yeni qaydalara əsasən, bundan sonra üstü hamar olmayan yük çantaları təyyarəyə buraxılmayacaq.
Yeni qayda 2017-ci il martın 8-dən qüvvəyə minəcək. 
Artıq adıçəkilən hava limanı bütün avaişirkətlərə yeniliklə bağlı xəbərdarlıq edib və həmin şirkətlərdən öz sərnişinlərini məlumatlandırmalarını tələb edib.
Qeyd edək ki, yeni qaydalar əsasında paketlənməyən baqaj qeydiyyata buraxılmayacaq. Baqajı sərnişin özü ilə götürə bilmək üçün əlavə ödəniş edib yeni qaydalar əsasında paketləmə aparmalı olacaq.
Xatırladaq ki, Dubay hava limanı dünyada ən böyük yük sistemi olan hava limanıdır. 
U.A.
www.oxu.az
"
"Novruz bayramında Azərbaycana daha çox turist hansı ölkədən gələcək?Novruz bayramı günlərində Azərbaycana daha çox turistin İrandan gələcəyi gözlənilir.
Oxu.Az-ın xəbərinə görə, bunu Trend-ə Azərbaycan Turizm Assosiasiyası (AzTA) sədrinin müşaviri Müzəffər Ağakərimov deyib.
Onun sözlərinə görə, hotellərdəki yerlərin çoxu İran turistləri tərəfindən bronlaşdırılıb.
M.Ağakərimov qeyd edib ki, Novruz bayramı günlərində Azərbaycana ərəb ölkələrindən, Rusiyadan da turistlərin gələcəyi gözlənilir:
“Bakıdakı hotellərdə demək olar ki, yerlər qalmayıb. Lakin İrandan ölkəmizə gələn turistlər yalnız hotellərdə qalmırlar. Onlar Azərbaycana gəldikləri zaman ayrı-ayrı evlərdə də yerləşirlər”.
AzTA rəsmisi qeyd edib ki, Novruz bayramı günlərində ölkəmizə gələcək turistlər üçün müxtəlif dillərdə ekskursiyaların təşkil edilməsi imkanları da var.
M.Ağakərimovun sözlərinə görə, Azərbaycana gələn turistlərin sayı martda artacaq. Lakin turistlərin sayının artması sonrakı aylarda da davam edəcək:
“Qarşıdan 4-cü İslam Həmrəliyi Oyunları və Formula - 1 Azərbaycan Qran Prisi də gəlir. Proqnozlarımıza görə, beynəlxalq konfransların, konqreslərin, simpoziumların keçirilməsi ilə əlaqədar payız aylarında da turistlərin sayı artacaq”.
Qeyd edək ki, Azərbaycanda Novruz bayramı martın 20-21-də qeyd edilir. Novruz bayramı ilə əlaqədar 20-24 mart tarixləri, yəni 5 gün qeyri-iş günü hesab ediləcək.
S.B.
www.oxu.az
"
"Dünyanın ən zəngin on ölkəsi – SİYAHIDünyanın ən zəngin 10 ölkəsinin bəzilərinin karbohidrogen ehtiyatlarına sahib olduqları bildirilir. 
Oxu.Az-ın məlumatına görə, “Report” “Vestifinance.ru” saytına istinadən xəbər verir ki, siyahı “Global Finance” aylıq maliyyə jurnalı tərəfindən tərtib edilib. 
Araşdırmaya görə, dünyanın adambaşına düşən gəlirə görə ən zəngin ölkəsi Qətərdir. Bu ölkədə ÜDM-in 50%-i neft-qaz ixracından əldə edilir və adambaşına gəlir 129 min 512 ABŞ dolları təşkil edir.
İkinci sırada Lüksemburq (100 min 991 dollar) qərarlaşıb. Bu ölkə offşor zonalar və münbit investisiya mühiti ilə məşhurdur. Üçüncü sıranı kazinoları ilə məşhur olan Makao (87 min 845 dollar) tutub.
Sonrakı yerləri Sinqapur (86 min 854 dollar), Bruney (77 min 662 dollar), Küveyt (70 min 587 dollar), İrlandiya (69 min 374 dollar), Norveç (69 min 31 dollar), Birləşmiş Ərəb Əmirlikləri (67 min 947 dollar) və San-Marino (64 min 465 dollar) bölüşür. 
Göründüyü kimi, adambaşı gəlirə görə ən zəngin 10 ölkə arasında 5 ölkə neft-qaz ehtiyatları hesabına varlanıb. 
U.A.
www.oxu.az
"
"Hotellərin qiyməti ilə bağlı yeni mexanizmin yaradılması təklif edilirAzərbaycanda hotellərin qiymət siyasətinin nizamlanması mexanizmini yaratmaq lazımdır.
Oxu.Az-ın xəbərinə görə, bunu Trend-ə Azərbaycan Turizm Assosiasiyasının sədri Nahid Bağırov deyib.
“Təəssüf ki, bir sıra hotellərimiz turist axını ilə üzləşəndə qiymətləri qaldırmağa başlayır. Bu böyük problemdir, çünki bu hotellərə görə bütün turizm sektoru ziyan görə bilər”, - o bildirib.
N.Bağırov qeyd edib ki, Gürcüstan, eləcə də digər ölkələr belə hallarda qiymətləri əksinə, azaldır.
2015-ci ildə Azərbaycanda bir sıra biznes növləri, eləcə də turizm fəaliyyəti ilə məşğul olan şirkətlər üçün lisenziya ləğv olunmuşdu. Bağırovun fikrincə, bu, turizmin inkişafını stimullaşdırsa da, digər tərəfdən lisenziyaların ləğvi bir sıra problemləri üzə çıxarıb.
“Bizdə keyfiyyətsiz xidmətlər təklif edən turizm şirkətləri yaranmağa başlayıb. Bunun qarşısını almaq üçün şirkətlər qarşısında müəyyən öhdəliklər irəli sürəcək bir mexanizm yaradılmalıdır. Bu cür şirkətlərin ucbatından Azərbaycanın imici ziyan görə bilər. Bu səbəbdən şirkətlər qarşısında müəyyən meyarların təyin olunması vacibdir”, - assosiasiya sədri deyib.
S.B.
www.oxu.az
"
"Azərbaycan Türkiyənin beşliyinə düşə bilmədi2017-ci ilin yanvar ayında Türkiyəyə gedən azərbaycanlıların sayı 37 min 455 nəfər olub. Bu da ötən ilin anoloji dövri ilə müqayisədə 25,13% artım deməkdir. 
Oxu.Az bu barədə Türkiyənin Turizm Nazirliyinə istinadən xəbər verir. 
Ötən ilin yanvarında qonşu ölkəyə gedən həmyerlilərimizin sayı 29 min 932 nəfər olmuşdu. 2016-cı ilin yanvar ayının 2015-ci ilin müvafiq dövrü ilə müqayisədə isə Türkiyəyə gedən həmyerilərimizin sayında 22,74% azalma olub. 
Azərbaycanlıların bu ölkəyə gələn turistlərin sayında milliyyət payı bir ildə 2,56%-dən 3,55%-ə qalxıb.
Qeyd edək ki, statistik məlumata əsasən, 2017-ci ilin yanvarında Türkiyəyə ən çox gedən gürcü vətəndaşları olub; 140 min 988 nəfər. İkinci sırada İran (101 min 636 nəfər), növbəti pillədə Almaniya (78 min 756), dördüncü yerdə Bolqarıstan və Rusiya vətəndaşları qərarlaşıb.
Buunla belə, Türkiyəyə gələn əcnəbilərin sayı yanvarda 9,81% azalıb. Ondan əvvəlki ay isə 11,1% azalma qeydə alınıb. 18 aydır davamlı olaraq hər ay azalan xarici turistlərin sayı yanvarda 1,06 milyon nəfər olub. Əcnəbilərin sayında son dəfə artım isə 5,1% olmaqla 2015-ci ilin iyul ayında yaşanıb. 
U.A.
www.oxu.az
"
"Türkiyədə mənzillərin – QİYMƏTLƏRİXarici ölkədə mülk almaq investisiyanın bir növünə çevrilib. Artıq uzun illərdi ki, Azərbaycan vətəndaşları da xarici ölkələrdə daşınmaz əmlak alırlar. Bu ölkələrdən biri, daha dəqiq desək, birincisi Türkiyədir.
Elə Türkiyə hökuməti də bu ölkədə daşınmaz əmlak satışında maraqlıdır. Belə ki, Türkiyə parlamenti xarici vətəndaşlar üçün daşınmaz əmlakın alınmasına dair yeni qanun qəbul edib. 
Oxu.Az xəbər verir ki  artıq bu ölkədə əmlak alan xarici vətəndaşlar əlavə dəyər vergisindən azad ediliblər.
Yeni qanuna əsasən, Türkiyə ərazisində ilk ofis və ya ev alan, alış-verişi xarici valyutada həyata keçirən alıcılar ƏDV-dən azad edilirlər. 
Şərtlərə görə, investor bir il ərzində obyekti satmamalıdır. Əks halda, vergini dövlətə kompensasiya etməlidir.
Azərbaycanlılar Türkiyədə ən çox haradan ev alırlar? Bəs görəsən, Türkiyədə Azərbaycan vətəndaşları ən çox hansı evləri və neçəyə alırlar?!
Türkiyədə daşınmaz əmlak alqı-satqısı ilə məşğul olan Emil Cəfərov Azərbaycan vətəndaşlarının Bodrumda ev almağa üstünlük verdiklərini bildirib.
Onun sözlərinə görə, azərbaycanlılar həmin şəhərdə ən çox ikiotaqlı evləri almağa maraq göstərirlər.
E.Cəfərov bildirib ki, Bodrumda ikiotaqlı evlərin qiyməti 145 min avrodan başlayır:
“Qeyd edək ki, göstərilən qiymət birinci əl göydələnlərdəki mənzillərin dəyəridi. Bu cür yaşayış məntəqələrində ev sahiblərinə aquapark və fitness zallar təqdim olunur”.
Onun sözlərinə görə, xaricilər Türkiyədə ən çox bu şəhərdədir:
“Məlumat üçün bildirək ki, Türkiyədə digər ölkələrin vətəndaşları da daşınmaz əmlak almağa üstünlük verirlər. Türkiyənin Antalya şəhərində daha çox rus, alman və Skandinaviya ölkələrindən olan vətəndaşlar ev alırlar. Marmaris bölgəsində ingilislər, Bursada isə daha çox ərəblər ev almağa üstünlük verirlər.
Qeyd edək ki, Antalyada birinci əl ikiotaqlı evlərin qiyməti 50 min avrodan başlayır. Azərbaycanlıların daha çox ev aldıqları Bodrumda ikinci əl evlər isə 80 min avrodan başlayır. Bu qiymətə 3 otaqlı ikinci əl ev almaq olar”.
E.Cəfərov İstanbulda evlərin qiymətlərindən də danışıb:
“İstanbulda ikiotaqlı mənzillərin qiyməti 60-150 min dollar arasında dəyişir. Lakin bu qiymətə satılan mənzillərin yerləşdiyi tikililər sadə olur, yəni aquapark və ya idman zalı kimi yerlər yaşayış kompleksinə daxil deyil.
İstanbulda mənzillərin qiyməti digər şəhərlərdə olduğu kimi rayonlara görə dəyişir. Misal üçün, Bəylikdüzü və Həsənyurt  bölgəsində ikiotaqlı mənzillərin qiyməti 60-68 min dollar arasında dəyişir.
Sultanahmed rayonunda isə ikiotaqlı mənzillər 100-150 min dollara satılır. Qeyd edək ki, İstanbulda evlərin satış qiyməti dollarla, istirahət bölgələrində isə qiymətlər avro ilə göstərilir. Buna səbəb təklifin bu valyutada formalaşmasıdır”.
Ekspert qeyd edib ki, ev alanların sayı artıb:
“Qeyd edək ki, 2017-ci ilin yanvarında Türkiyədə daşınmaz əmlakın qiymətləri il ərzində 12,8% artıb. Milli Statistika Komitəsinin məlumatında deyilir ki, 95 min 389 ev və mənzil sahibini dəyişib.
Xaricilər Türkiyədə ümumilikdə 1386 obyekt alıb. Bu da ötən illə müqayisədə 5,2% azdır.
Bazar iştirakçıları hesab edir ki, yeni qanun əcnəbilərin Türkiyədə daha çox əmlak almasına təkan verəcək.
Onu da deyək ki, Türkiyədə evə sahib olduqda bu ölkədə vətəndaşlıq almaq çox asan olur. Cəmi 45 min avroluq ev almaqla bu ölkədə müvəqqəti yaşamaq hüququ qazana bilərsiniz.
Ev aldıqdan sonra polisə müraciət edərək Türkiyədə mülkə sahib olduğunuz barədə sənədi, bank hesabından çıxarışı və viza təqdim edilir.
Bundan sonra Türkiyədə yaşamaq haqqında icazə sənədi verilir. İlkin icazə 6 ay müddətinə verilir. Sonra bu müddət daha iki il uzadılır. 
Lakin bu ölkədə müvəqqəti yaşamaq hüququ sizə digər Avropa ölkələrinə getməyə icazə vermir. Çünki Türkiyə Şengen ölkələri sırasına qoşulmayıb”.
Mənbə: Fins.az
U.A.
www.oxu.az
"
"Azərbaycanda Turizm Festivalının keçiriləcəyi tarix məlum olub“Birinci Turizm Festivalı aprelin 10-dan mayın 10-dək keçiriləcək”.
Oxu.Az-ın APA-ya istinadla məlumatına görə, bunu mədəniyyət və turizm naziri Əbülfəs Qarayev Turizm Şurasının iclasında deyib.
Nazir qeyd edib ki, həmin ərəfədə Azərbaycanda bir sıra beynəlxalq tədbirlərin keçiriləcəyini nəzərə alsaq, bu festivala xarici turistlərin marağı daha yüksək olacaq:
“Ticarət festivalları davamlı olaraq keçiriləcək. Növbəti festivalın oktyabr ayında təşkil edilməsi nəzərdə tutulur”. 
Nazir turizm sektorunun inkişafı istiqamətində düzgün koordinasiyanın qurulması məqsədilə Turizm Şurasının katibliyinin təklif etdiyi bir neçə istiqamət üzrə işçi qruplarının yaradılacağını deyib:
“Turizm bir sıra dövlət qurumlarının fəaliyyətindən asılıdır. Turizm Şurasında da bu dövlət qurumları təmsil olunur və bundan sonra da əsas işimiz əlaqədar dövlət strukturları ilə birgə çalışaraq qarşıya çıxan çətinlikləri həll edərək, ölkəmizdə turizmin daha da inkişafına nail olacağıq.
Turizm Şurasının yaradılmasında əsas məqsəd Azərbaycanda turizm sahəsində mövcud vəziyyətin təhlil edilməsi, bu sahədə olan problemlərin aradan qaldırılması üçün müvafiq tədbirlərin görülməsi, turizm sahəsində dövlət orqanlarına həvalə edilmiş vəzifələrin icrasının əlaqələndirilməsidir”.
A.S.
www.oxu.az
 
"
"Sankt-Peterburqdan Bakıya uçuşların sayı arta bilərRusiyanın “Uralskie avialinii” aviaşirkəti Sankt-Peterburqdan Bakıya reyslərin həyata keçirilməsi üçün icazə əldə edib.
Oxu.Az Trend-ə istinadən xəbər verir ki, icazə daşıyıcıların beynəlxalq daşımalara buraxılması üzrə qurumlararası komissiyanın səsverməsindən sonra verilib.
Məlumata görə, şirkət həftədə üç dəfə Sankt-Peterburq-Bakı uçuşlarını həyata keçirəcək.
Qeyd edək ki, hazırda bu reys üzrə uçuşları “Rossiya” aviaşirkəti həftədə 7 dəfə həyata keçirir. Bununla da yay uçuşları cədvəlinə uyğun olaraq, Sankt-Peterburq-Bakı reysləri həftədə 10 dəfə baş tuta bilər.
U.A.
www.oxu.az
"
"Azərbaycanda “Jumeirah”ya kim sahib çıxdı?“Bilgah Beach Hotel”ə kimin sahiblik edəcəyi məlum olub. 
Oxu.Az Fins.az-a istinadən xəbər verir ki, hotelin idarəetməsi “Absheron Hotel Group” şirkətinə verilib. Hotel aprel ayında işə düşəcək. 
Xatırladaq ki, Bakıda 2012-ci ildən fəaliyyət göstərən “Bilgah Beach Hotel” Xəzər dənizinin sahilində, 300 metr uzunluqda özəl çimərlik xəttinə malik müasir kompleksdir. 
Kompleksə müxtəlif kateqoriyalara məxsus 176 otaq, eləcə də 14 şəxsi kottec daxildir. Hotel 2016-cı ilədək “Jumeirah” brendi altında fəaliyyət göstərib.
Qeyd edək ki, hotel “Marriott” brendinin xüsusi portfeli sayılan eksklüziv hotel və kurortların cəmləndiyi “Autograph Collection”ın rəsmi üzvü olacaq. Bu, qrupun Azərbaycanda istifadəyə verdiyi beşinci hotelidir. 
U.A.
www.oxu.az
"
" Əcnəbilərin Azərbaycanda ov etməsi neçəyə başa gəlir? – MƏBLƏĞZəngin və əlverişli təbii şəraitə malik olan Azərbaycanda son illər ovçuluq aktuallaşıb. Azərbaycanda ovçuluq turizmi 1963-cü ildən fəaliyyət göstərir.
Oxu.Az fins.az-a istinadən xəbər verir ki, quş və dağ keçisi ovu sahələri daha çox inkişaf edib.
Əgər ovçular cəmiyyətinə üzv olmaq istəsəz o zaman 11 manat dövlət rüsumu ödəyib imtahan verməli olacaqsız. İmtahanlar hər ay keçirilir. Yalnız bundan sonra ovçular cəmiyyətinə üzv ola bilərsiz. Ov mövsümü isə hər il iyun ayının ilk həftəsindən başlayaraq mart ayının 10-na kimi davam edir. Məlumat üçün bildirək ki, ov heyvanına müvafiq olaraq ovçuluğun tarixi və məkanı müəyyən olunur.
Əcnəbi ovçu turistlərini ölkəmizə, əsasən, turizm şirkətləri gətirir. Hər turizm şirkəti özünün tur paketini təqdim edir. Turizm şirkətlərindən birinin quş ovu üçün təşkil etdiyi tur paketin bir nəfər üçün qiyməti 1 800 dollardı. Amma bu məbləğ minimum 4 nəfər turist üçün nəzərdə tutulub. Əgər turistlərin sayı iki nəfər ensə o zaman hər turist 2 min dollar ödəməli olacaq.
Tura 4 gecə 5 gün, villada qalmaq, avtomobil və lazım gələrsə qayıqla təchizat, qanuni lisenziya və gündə 3 dəfə yemək, bələdçi və silahlar daxildir. Ov İmişli ərazisində həyata keçirilir.
A.M.
www.oxu.az
"
"Azərbaycan bu ölkə ilə mülki aviasiya sahəsində saziş imzaladıFevralın 24-də “Azərbaycan Hava Yolları” (AZAL) QSC-nin prezidenti Cahangir Əsgərov Cibutinin Xarici işlər və beynəlxalq əməkdaşlıq naziri Mahmud Əli Yusufun başçılıq etdiyi nümayəndə heyətini qəbul edib.
Görüşdə tərəflər Azərbaycan və Cibuti arasında ikitərəfli əlaqələri, həmçinin ölkələrimiz arasında ticarət əlaqələrinin perspektivlərini müzakirə edilib.
Oxu.Az-a Azərbaycan Hava Yollarından (AZAL) verilən məlumata görə, görüşün yekunlarına əsasən, Cahangir Əsgərov və Mahmud Əli Yusuf mülki aviasiya sahəsində əməkdaşlıq haqqında ikitərəfli hökumətlərarası saziş imzalanıb.
İmzalanmış saziş iki ölkə arasında müntəzəm sərnişin və yük daşımalarını həyata keçirməyə imkan verəcək ki, bu da öz növbəsində beynəlxalq münasibətlərin iqtisadi və mədəni inkişafına kömək edəcək.
Bakıdan Cibutiyə müntəzəm yük aviadaşımalarına martın sonu - aprelin əvvəlində başlamaq planlaşdırılır.
C.Əsgərov qeyd edib ki, bundan öncə Cibuti Prezidenti İsmail Ömər Qelle ilə görüşdə əldə olunmuş razılaşmaya əsasən, ilk reyslə Azərbaycan istehsalçılarının “Made in Azerbaijan” brendi altında 30 tona qədər məhsulları göndəriləcək. 
Azərbaycan məhsullarının yeni bazarda təqdimatı ölkələr arasında qarşılıqlı ticarət əlaqələrinin başlaması və ticarət dövriyyəsinin artırılması üçün böyük stimul olacaq.  
U.A.
www.oxu.az
 
"
"Azərbaycandan Xəzərdə möhtəşəm layihə - Prezident qərar veribFevralın 20-də prezident İlham Əliyevin imzaladağı “Azərbaycan Respublikasına turist axınının sürətləndirilməsi ilə bağlı əlavə tədbirlər haqqında” sərəncam və burada əks olunan müddəalar tək ölkəmiz üçün deyil, eyni zamanda bizimlə dost münasibətdə olan qonşu dövlətlərin turizm sənayesinin inkişafı üçün də stimullaşdırıcı əhəmiyyət daşıyır.
Oxu.Az Qafqazinfo-ya istinadla bildirir ki, burada qeyd olunan bir bənd xüsusilə diqqəti cəlb edir: ““Xarici İşlər Nazirliyinə tapşırılır ki: “Azərbaycan Respublikasının Dövlət Dəniz Administrasiyası, “Azərbaycan Xəzər Dəniz Gəmiçiliyi” Qapalı Səhmdar Cəmiyyəti və “Bakı Beynəlxalq Dəniz Ticarət Limanı” Qapalı Səhmdar Cəmiyyəti ilə birlikdə Xəzər dənizində gəmi turlarının təşkili məqsədi ilə Xəzər dənizinin sahilyanı dövlətləri ilə danışıqlar aparsın və nəticəsi barədə dörd ay müddətində Azərbaycan Respublikasının Prezidentinə məlumat versin”.
Prezidentin bu sərəncamından irəli gələn həlli vacib məsələ Xəzər dənizində sahilyanı ölkələrin iştirakı ilə gəmi turlarının-kruizlərin təşkilini reallaşdırmaqdır. Əslində, Xəzər dənizində əməkdaşlığın yeni sahəsinə təkan verə biləcək bu sərəncam həm də, turizmin tam yeni bir istiqamətidir. Dünya turizm sənayesində bu sahə daha dinamik inkişaf tempinə malikdir. Xəzərin hüquqi statusunda payı olan beş dövlətin hər biri kruiz marşarutlarının davamlı fəaliyyətindən kifayət qədər gəlir əldə edə bilər. Bu işdə ən çətin məqam dövlətlərarası siyasi razılaşmalar, təhlükəsizliyin təminatı və bütün yanalma limanlarında infrastrukturun müasir tələblərə cavab verməsidir.

Sərnişinlərə gəmi daxilində göstərilən yüksək xidmətlə bərabər, yanalma limanlarındakı layiqli servis də böyük əhəmiyyət kəsb edir. Bizim üçün çox perspektivli məqam isə ondan ibarətdir ki, Bakı Xəzər sahilindəki ən böyük şəhər kimi bu marşrutun ən maraqlı dayanacağı rolunu oynaya bilər.
Paytaxtımızın son illərdə böyük mədəniyyət mərkəzinə çevrilməsi, tarix abidələrin, istirahət və əyləncə məkanlarının bolluğu üstünlüklərimizdəndir. Dənizin bizə aid olan akvatoriyasındakı Neft daşlarının da kruizdəki vizuallığa əsaslı töhfə verəcəyi şübhəsizdir. Abşeron çimərlikərinin turistlərdə necə böyük maraq doğurduğunu bilirik. Kruiz gəmilərinin Sumqayıt, Bakı, Lənkəran marşrutu boyunca bir gecəlik lövbər salması maraqlı istirahətin yeni çalarlarını cızmış olardı. Yeri gəlmışkən Sumqayıt və Lənkəranın yaxın gələcəkdə çimərlik turizmində əsaslı payı olan şəhərlər siyahısına daxil olma şansları da böyükdür. Bu şəhərlərdə son illər ərzində aparılan quruculuq və abadlıq işləri, yenilənmiş infrastruktur vaxtında reallaşdırılmış məqsədyönlü layihələrdəndir. Sumqayıt və Lənkəranda müasir yanalma körpülərinin tez bir zamanda tikilməsi lazımdır. Hər iki şəhərin Xəzər sahili boyu təkrasız relyefi var.
Bu uinikal sahil zolağını təmiz saxlamaq və şəhər çimərliklərini bərpa etmək düzgün olardı. Yaxın gələcəkdə bu şəhərlərin dəniz sahili relaksasiya mərkəzlərinə çevrilməsi üçün daha mütərəqqi planlar işləmək olar. İlk növbədə sahilboyu çimərlik ərazilərdə suyun nisbi təmizliyi üçün Sumqayıt aerasiya stansiyasını tam gücüylə işlətmək lazımdır. Hesab edirəm ki, bu işlə ciddi şəkildə məşğul olanlar var. Amma hələ ki, nəticə qənaətbəxş deyil. Gəmilərin lövbər salacaq ərazilərə yaxın yerlərdə mağaza və ictimai iaişə müəssisələrinin təşkili yeni iş yerlərilə bərabər büdcəmizə də xeyli vəsait gətirə bilər.

Bakı
İlk növbədə “Made in Azərbaycan” brendli məhsulların bu ərazidə münasib qiymətlərlə satışını təmin etmək olar. Eyni zamanda sərnişin gəmilərinin sərbəst hərəkəti müalicə turizminin inkişafına da təkan verə bilər. Abşerondakı sanatoriyalarla bərabər Sumqayıtdakı sanatoriyaların bərpası və fəaliyyəti üçün şəffaf qaydada, ən mülayim şərtlər çərçivəsində yerli və xarici investorları cəlb etmək olar. İnvestisiya mexanizmi kimi vətəndaşlara səhmlərin satılması da önəm kəsb edə bilər. Bəllidir ki, Sumqayıtda kifayət qədər savadlı, bacarıqlı həkimlər var. Vaxtilə Sumqayıtda böyük sanator-müalicə müəssisələri fəaliyyət göstərirdi. Bu ənənələri bərpa etmək lazımdır.
Təkcə Sumqayıtda “Neptun bayramı” festivalını bərpa etməklə bu şənliyə xeyli əcnəbini cəlb etmək mümkündür.
Marşrut Rusiyanın Həştərərxan vilayətinin Olya limanından baş götürərsə -Mahaçqala, Sumqayıt, Bakı, Lənkəran, Ənzəli, Türkmənbaşı, Aktau və Həştərxan məntəqələrindən keçə bilər. Bakıdan hərəkətə başlayan kruiz laynerləri də eyni dövrəni qət edə bilərlər. Adətən belə kruizlər 7-15 gün üçün nəzərdə tutulur. Hərçənd ki, səfər proqramları və marşrutlar nisbi xarakter daşıyır. Əsas məsələ faktın reallaşmasıdır. Yeri gəmışkən kiçik bir müqaisə etmək istəyirəm. Qonşu Türkmənistanda - Türkmənbaşı şəhəri yaxınlığında, Xəzər sahilində beynəlxalq miqyaslı “Avaza” istirahət mərkəzi yaradılıb. Məlumatlara görə bura beş milyard dollar vəsait yatırılıb. Zahiri təmtərağa baxmayaraq düzgün idarə olunmadığından qoyulan vəsaitin geri qayıtma ehtimalı azdır. Gələn turistləri isə barmaqla saymaq olar. Türkmənbaşı neft emalı komplekslərinin əraziyə yaxınlığı və Saymonov buxtasının çirkli olması, ilboyu küləkli hava, eyni zamanda Türkmənistanın viza rejiminin sərtliyi və mehmanxanalardakı qiymətlərin bahalığı “Avaza”nın rəqabət qabiliyyətini əsaslı şəkildə azaldır.

Aktau
Qazaxıstanın Xəzər sahilindəki böyük şəhəri Aktau isə turizm üçün az yararlıdır. İstismar olunmuş uran yataqlarının mövcudluğu, Xəzərin şimalında suyun soyuğluğu, şəhərin coğrafi naqolaylığı və infrastrukturun zəif inkişaf etməsi Aktaunun turistlər üçün cazibəsini azaldır. Hərçənd ki, bura da müəyyən vəsait xərclənib. İran sahilindəki ən böyük liman şəhəri olan Ənzəli isə bizim anlayışımızdakı çimərlik turizmi üçün mövcud mental yanaşma səbəbindən uyğunsuzdur. Amma bura ticari alış –veriş yanaşması baxımından maraqlıdır.
Xəzərin Rusiya sahillərindəki böyük şəhərləri Həştərxan, Mahaçqala və Dərbənddir. Birinci şəhər-Həştərxan dənizdən çox aralıda–təqribən iki yüz kilometr məsafədə yerləşir. Mahaçqalada isə müasir mehmanxanalar şəbəkəsinin olmaması faktdır. Kriminogen durum da qeyri–stabil olduğundan turist axını üçün cəlbedici deyil. Eyni fikirləri Dərbənd haqqında da yazmaq olar. Qonşu Dağıstana xas problemlərin fonunda bu şəhərin də turistlər üçün cazibəsi azdır. Hərçənd ki, müştərək tariximizin yadigarı olan Dərbənd Xəzər sahilinin ən qədim şəhəridir. Göründüyü kimi bizim şəhərlərimiz rəqabət üstünlüyünə malikdir, müəyyən mənada rəqabətdən kənardır.
Odur ki, ölkəmizin Xəzərin turizm mirvarisinə çevrilməsi şansları böyükdür. Biz orta və aşağı dəyərli turist paketləri sahəsində ixtisaslaşıb xeyli yeni iş yerləri aça bilərik. Bu heç də utopiya deyil, sadəcə bu yöndə əsaslı-planlı işləmək lazımdır. Hər xırda detalı nəzərə alıb, bu sahədə vətəndaş təşəbbüslərini də düzgün giymətləndirmək vacibdir. Bildiyim qədər Xəzər dənizində sərnişin daşımaya maneə olan əsas amil ancaq səmt küləkləridir. Bu isə sırf peşəkar dənizçilərlə, gəmi heyətilə bağlı məsələdir. Müasir gəmilərdə hər bir təminat olduğundan düşünürəm ki, bu məqam sırf texniki xarakter daşıyır.

Mahaçqala
2015-ci ildə qardaş Türkiyədə təkcə Rusiyadan dörd milyon yarım insan istirahət etmişdi. Biz bu yay mövsümünə aktiv hazırlaşsaq rusiyalı turistlərin ən azı iki fazini təkcə Sumqayıt və Lənkarana cəlb edə bilərik. Dünyada kruiz turları ecazkar bir istirahət kimi yadda qalır.Təkcə bir layner beş min nəfərə qədər sərnişini və iki minə yaxın gəmi heyəti üzvünü daşımaq imkanına malikdir. Təbii ki, biz ilkin mərhələdə Karib dənizi, Aralıq dənizi və ya Baltik dənizindəki kruizlərin səviyyəsinə çıxa bilməyəcəyik. Amma Rusiya, Qazaxıstan, İran və Ərəb ölkələrindən gələ biləcək turist potensialını nəzərə alsaq perespektiv çox böyükdür. İlkin mərhələdə Xəzər dənizi üçün 400-500 sərnişin tutumu olan gəmilər daha məqsədyönlü ola bilər. Kruizlə bağlı bütün texniki xırdalıqları təbii ki, zamanında cözmək mümkündür. Məsələyə ümumi yanaşmada qonşu Gürcüstanın Batumi təcrübəsi karımıza gələ bilər. Sadəcə münbit şərait yaradıb kommunikasiyaları müvafiq səviyyəyə çatdırmaq, münasib qiymətlər təklif etmək lazımdır. Biz azərbaycanlılar onsuz da qonaqpərvər millətik. Amma turist axınının sürətləndirilməsi üçün sakinlərimiz arasında müasir düşüncə və ünsiyyət tərzini də formalaşdırmaq lazımdır. Vaxt azdır, amma mövsüm sentyabrın sonunadək davam edir. Bu ildən əsaslı şəkildə, hərtərəfli, aktiv fəaliyyətə başlasaq, ilbəil daha böyük göstəricilərimiz ola bilər. Turizm doğrudan da iqtisadiyyatımızın əsaslı gəlir gətirən sektoruna çevrilər.
N.O.
www.oxu.az
"
"Kanadada yaşamağın mənfi və müsbət tərəfləriBaşqa bir ölkəyə yaşamaq üçün köçmək vacib qərardır. Bu addımı atmadan öncə gedəcəyiniz ölkənin mənfi və müsbət tərəflərini araşdırmaq mütləqdir. Hazırda bütün dünya üzrə ən çox miqrant qəbul edən ölkə Kanadadır.
Kanada bu il 300 min miqrantı qəbul etməyə hazırlaşır. Hətta hökumət tərəfindən bu rəqəmi 450 minə çatdırmaq planlaşdırılır.  
Oxu.Az xəbər verir ki, Azərbycanda da bu ölkəyə marağın olduğunu nəzərə alaraq Fins.az Kanada saytlarının və orada yaşayan miqrantların fikirlərinini təqdim edir.
Qeyd edək ki, məqalə Kanadanın Britaniya Kolumbiyası əyaləti və burada yerləşən Vankuver şəhəri haqqındadır.
Əmək bazarı
Əmək bazarında böyük rəqabət var. Demək olar ki, bütün sektorlarda bu rəqabət hiss olunmaqdadır. Əgər sizin öz ölkənizdə yetərincə iş təcrübəniz olsa belə, bu əyalətdə iş tapmaq elə də asan olmayacaq.
İş axtararkən inadcıl olmağınız məsləhət görülür. İngiliscə buna “foot-in-the-door” deyilir. Məsləhətdir ki, CV-lərinizi işləmək istədiyiniz şirkətə verərkən birbaşa həmin şirkətə gedib özünüz təqdim edəsiniz.
Aylıq xərclər
Əgər adıçəkilən Kanada əyalətində stabil işiniz varsa, o zaman aylıq xərclərinizdən qorxmaya bilərsiniz. Lakin potensial immiqrantsınızsa, o zaman bunu nəzərə almalısınız.
Orta hesabla bir nəfərin bir aylıq xərci 800-1000 dollar təşkil edir. Bu məbləğə evin kirayəsi, kommunal xərclər, internet və rabitə xərcləri və tibbi xərclər (tibbi sığorta) daxildir.
Ərzaq alışı ictimai nəqliyyatdan istifadə və digər sahələrdən istifadə bir nəfərin aylıq xərcini 1500 dollara çatdırır. Bu vəsait aylıq minimum xərcdir.
Səhiyyə
Əgər tibbi sığortanız yoxdursa, o zaman həkimə baş çəkərkən yüksək məbləğ ödəməyə hazır olun. Belə ki, sadə həkim müayinəsi 200 dollara başa gələcək.
Baza əməliyyatları, misal üçün, kor bağırsaqdan əməliyyat olunsanız, o zaman 8 min dollarınızdan keçməli olacaqsınız. Bu əyalətdə həkimlərin pasientlərə xərclədiyi orta vaxt göstəricisi 10 dəqiqədir. Həkimlərin pasient sayı onların gəlirlərinə birbaşa təsir edir.
Kanadada yaşamağın müsbət cəhətləri
Bu ölkədə yaşam səviyyəsi yüksəkdir. Korrupsiya səviyyəsi olduqca aşağıdır, demək olar ki, yoxdur. Əgər polisə rüşvət təklif etsəniz, şübhə etməyin ki, həmin gecəni ən yaxşı halda bölmədə keçirəcəksiniz.
İnsanlar yüksək maaş aldığından iş yerlərini itirmək istəmirlər. Həmçinin, hər hansı şəxsin rüşvət alması onun birbaşa əmək karyerasına da təsir edir. Misal üçün, Toronto şəhər meri piyadalar üçün nəzərdə tutulmuş yerdən keçmədiyi üçün cərimə olunub və cəriməsini də ödəyib.
Təbiət və ekologiya
Kanada hökuməti ekoloji təmizliyə əməl edilməsinə xüsusi nəzarət yetirir. Bu sahədə yeganə qarşılaşacağınız problem tullantıları atarkən hansı tullantını hansı zibil qutusuna atmağınız olacaq. 
Misal üçün, plastik qablar ayrı zibil qabına, şüşə tullantılar isə başqa zibil qabına atılır. Tullantılar sonradan emal olunduğundan bütün zibil növləri bu cür çeşidlənir.
Cinayətkarlığın səviyyəsi
Cinayətkarlıq Kanadada bütün dünya ölkələri ilə müqayisədə ən aşağı səviyyədədir. Hər hansı bir cinayət hadisəsi baş verən zaman kanadalılar 911 zəng edirlər.
İnfrastruktur
Bahalı binalar, səliqəli avtoparklar və ticarət obyektlərini Kanadanın bütün böyük şəhərlərində görmək mümkündür.
Sağlam qida
Əksər kanadalılar qida rasionlarına fikir verirlər. Odur ki, bütün dükanlarda alıcılara orqanik və qeyri-orqanik yeməkləri ayrıca təqdim edirlər. 
U.A.
www.oxu.az
"
"BƏƏ-nin Şərca şəhərindən Bakıya ilk birbaşa reys açılır“Martın 16-da Birləşmiş Ərəb Əmirliklərinin (BƏƏ) Şərca şəhərindən Bakıya ilk birbaşa reys həyata keçiriləcək”.
Oxu.Az-a Mədəniyyət və Turizm Nazirliyindən verilən məlumata görə, bu sözləri “Air Arabia Airlines” şirkətinin baş meneceri Baratan Ravindran və satış müdiri Şalini Racan, nazir müavini Nazim Səmədov ilə görüşündə səsləndiriblər.
Bildirilib ki, bu reys vasitəsilə BƏƏ və Omanın turizm şirkətlərinin nümayəndələri Azərbaycana səfər edəcəklər.
Nümayəndələr qeyd ediblər ki, “Air Arabia” hava yolları loukoster şirkəti olduğundan sərnişinlərin 30-35%-i ilk dəfə səyahət edəcək şəxslərdən ibarət olur.
Görüşdə aprel ayında şirkət tərəfindən turizm şirkətlərinin nümayəndələrinin Hindistandan Bakıya səfərin təşkilinin nəzərdə tutulduğu da qeyd edilib.
U.A.
www.oxu.az
"
"Dünyanın ən qonaqpərvər ölkələri məlum oldu – SİYAHI“InterNations” şəbəkəsi hansı ölkələrdə cəmiyyətə uyğunlaşmanın daha asan və rahat olduğunu araşdırıb. 
Bunun üçün 191 xarici ölkədə yaşayan 14000 nəfərdən çox əcnəbi ilə sorğu keçirilib. 
Sorğunun əsas aspektləri xaricdə yaşamağın üstünlükləri və yerli əhali ilə ünsiyyət və dostluq münasibətləri qurmaq olub.
Oxu.Az Fins.az-a istinadən “InterNations” sorğusunun nəticələrini təqdim edir.
Uqanda
Bu Şərqi Afrika ölkəsi əhalisinin dostcanlı olmasına görə ən yüksək qiymət qazanıb. Hesabata görə, Uqandada yaşayan xaricilərin 57%-i ölkəni “ümumi səmimiyyət” faktoruna görə mümkün ən yüksək balla qiymətləndiriblər. Bundan əlavə, iştirakçıların heç biri bu faktor üçün mənfi qiymət verməyiblər.
Ölkə həm də ərzaq və iş imkanları baxımından əlverişlidir – buna görə də, rezidentlər burada yüksək yaşayış səviyyəsini asanlıqla qazana bilərlər.
Kosta Rika
Bu Mərkəzi Amerika ölkəsində xaricilərin uyğunlaşma səviyyəsi digər faktorların hamısını arxada qoyur. Demək olar ki, 10 rezidentdən 9-u əhalinin səmimiyyət səviyyəsindən razı olduğunu, 8-i isə özünü vətənində hiss etdiyini bildirib. 
Bəziləri bu məmnunluq səviyyəsini sosialist dövlətin yaratdığı sosial bərabərliklə əlaqələndirir, digərləri isə bunun əhalinin xüsusi qonaqpərvərliyinin nəticəsi olduğuna inanır.
Son illərdə Kosta Rikada yaşayış minimumu 10% artıb, hətta bəzi yerlərdə bir fincan qəhvə içməyin qiyməti Londonun mərkəzindəki qiymətlərlə eyni ola bilər. Lakin çox yerdə orta qiymətlərlə yemək və alış-veriş etmək olar.
Kolumbiya
Turistlərin sözlərinə görə, bu Cənubi Amerika ölkəsində xaricilər özlərini qısa zamanda evlərindəki kimi hiss edirlər. Kolumbiyalılar öz ölkələrini və xalqını müsbət şəkildə tanıtmağa can atırlar və onlar hər zaman xaricilərə qarşı qonaqpərvərdirlər. 
Bəzi rezidentlərin fikrincə, Kolumbiyada yaşayan xaricilərin çox olmaması yerli əhalinin onları turist kimi görməsinə səbəb olur. Kənd təsərrüfatı ölkəsi olduğundan, sağlam həyat tərzinə önəm verənlər Kolumbiyada il boyu təravətli meyvə və tərəvəzləri ucuz qiymətə asanlıqla əldə edə bilərlər.
İqtisadi vəziyyətə gəldikdə, Kolumbiyada əcnəbilərin yüksək maaşlı iş tapması heç də çətin deyil. Belə ki, Kolumbiyada yaşayan çox rezident ailənin xidmətçi, sürücü və dayə tutmaq üçün kifayət qədər gəliri var.
Oman
Dünyanın ən günəşli ölkələrindən biri kimi Omanın əhalisi də xaricdən gələnlərə qarşı iqlimi kimi isti münasibət göstərə bilən xalqdır. Ölkənin qonaqpərvər mədəniyyəti rezidentlərə xoş ab-hava yaşadır.
Omanda yaşayan xaricilərin danışdıqlarına görə, sakinlər ehtiyacı olanlara asanlıqla kömək edir, hətta heç tanımadıqları xariciləri evlərinə aparıb kofe, xurma və ya meyvəyə qonaq edirlər.
Son illərdə ölkədə yaşayış minimumu artsa da, Oman Orta Şərqdə qiymətlərə görə ən uyğun ölkələrdən biri seçilib. 
Filippin
Bir çox beynəlxalq şirkətlərin bu ölkədə ofis açması ölkədə yaşayan xaricilərin sayını artırmağa başladı. İndi 159 ölkənin vətəndaşları Filippinə vizasız giriş edə bilir. Burada yaşayan xaricilər yerli əhali haqqında danışdıqda onların çox gülərüz, ünsiyyətcil və yardımsevər olduqlarını bildirirlər.
Bundan başqa, filippinlilərin yüksək əyləncə mədəniyyətləri əcnəbilərin bu ölkədə yeni dostlar tapması imkanlarını artırır. 
Qiymətlərə gəlincə, ortabüdcəli rezidentlər üçün Filippin çox əlverişli sayıla bilər. Həmçinin lüks yaşamağı sevənlər üçün də burada kifayət qədər şərait var.
U.A.
www.oxu.az
"
"İlham Əliyev Azərbaycana gələn turistlərlə bağlı sərəncam verdiRespublikasına turist axınının sürətləndirilməsi ilə bağlı əlavə tədbirlər haqqında sərəncam imzalayıb.
Oxu.Az-ın məlumatına görə, sərəncama əsasən Dövlət Gömrük Komitəsi və Dövlət Sərhəd Xidməti Azərbaycan Respublikasının Rusiya Federasiyası, Türkiyə Respublikası, İran İslam Respublikası və Gürcüstan ilə dövlət sərhədinin buraxılış məntəqələrindən əcnəbilərin və vətəndaşlığı olmayan şəxslərin sürətli keçidini təmin etmək məqsədi ilə xüsusi ayrılmış hərəkət zolaqlarının müəyyən edilməsi üçün müvafiq infrastrukturun yaradılmasını üç ay müddətində təmin edib bu barədə Azərbaycan Respublikasının Prezidentinə birgə məlumat verməli, xüsusi ayrılmış hərəkət zolaqlarının nişanlanmasını və hər kəsin yaxşı görə biləcəyi məlumatlandırma lövhələrində hərəkət istiqamətlərinin əks etdirilməsini təmin etməli, dövlət sərhədinin buraxılış məntəqələrindən keçidin sürətləndirilməsi və yarana biləcək sıxlığın qarşısının alınması məqsədi ilə qarşılıqlı fəaliyyət göstərərək əlaqələndirmə işlərini daha da təkmilləşdirməlidirlər.
Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinə tapşırılıb ki, elektron vizaların əcnəbilər və vətəndaşlığı olmayan şəxslər tərəfindən bilavasitə Azərbaycan Respublikası dövlət sərhədinin buraxılış məntəqələrində əldə edilməsinə şərait yaratmaq məqsədi ilə, bütün buraxılış məntəqələrində “ASAN ödəniş” terminalları vasitəsilə “ASAN Viza” sisteminə daxil olaraq elektron viza üçün müraciət etmək imkanının yaradılmasını üç ay müddətində təmin edib Azərbaycan Respublikasının Prezidentinə məlumat versin.
Azərbaycan Respublikasının Xarici İşlər Nazirliyinə tapşırılıb ki, Azərbaycan Respublikasının Dövlət Gömrük Komitəsi və Azərbaycan Respublikasının Dövlət Sərhəd Xidməti ilə birlikdə Azərbaycan Respublikasının İran İslam Respublikası ilə dövlət sərhədinin buraxılış məntəqələrinin iş saatlarının artırılması ilə bağlı qarşı tərəflə danışıqlar apararaq tədbirlər görsün və nəticəsi barədə üç ay müddətində Azərbaycan Respublikasının Prezidentinə məlumat versin.
Azərbaycan Respublikasının Dövlət Dəniz Administrasiyası, “Azərbaycan Xəzər Dəniz Gəmiçiliyi” Qapalı Səhmdar Cəmiyyəti və “Bakı Beynəlxalq Dəniz Ticarət Limanı” Qapalı Səhmdar Cəmiyyəti ilə birlikdə Xəzər dənizində gəmi turlarının təşkili məqsədi ilə Xəzər dənizinin sahilyanı dövlətləri ilə danışıqlar aparsın və nəticəsi barədə dörd ay müddətində Azərbaycan Respublikasının Prezidentinə məlumat verməlidir, vizaların “Giriş-çıxış və qeydiyyat” idarələrarası avtomatlaşdırılmış məlumat-axtarış sisteminin “Viza” altsistemindən kənar doldurulması hallarının qarşısını almaq məqsədi ilə Azərbaycan Respublikasının xarici ölkələrdəki bütün səfirlikləri və konsulluqlarında quraşdırılmış “Viza” altsisteminə aid avadanlığın tam işlək vəziyyətə gətirilməsini və vizaların yalnız həmin altsistem vasitəsilə rəsmiləşdirilməsini üç ay müddətində təmin edib bu barədə Azərbaycan Respublikasının rezidentinə məlumat verməlidir, eləcə də əcnəbilərin və vətəndaşlığı olmayan şəxslərin “ASAN ödəniş” terminalları vasitəsilə elektron viza üçün bilavasitə Azərbaycan Respublikasının dövlət sərhədinin buraxılış məntəqələrində müraciət etmək imkanı olduğu barədə məlumatın Nazirliyin, habelə Azərbaycan Respublikasının xarici ölkələrdəki səfirliklərinin və konsulluqlarının internet informasiya ehtiyatlarında yerləşdirilməsini təmin edib bu barədə Azərbaycan Respublikasının Prezidentinə məlumat verməlidir.
Azərbaycan Respublikasının Nəqliyyat, Rabitə və Yüksək Texnologiyalar Nazirliyi Azərbaycan Respublikasının Dövlət Gömrük Komitəsi, Azərbaycan Respublikasının Dövlət Sərhəd Xidməti və “Azəravtoyol” Açıq Səhmdar Cəmiyyəti ilə birlikdə dövlət sərhədinin buraxılış məntəqələrinə yaxın ərazilərdə və Bakı şəhərindən Azərbaycan Respublikasının digər şəhər və rayonlarına gedən yol qovşaqlarında həmin buraxılış məntəqələrindən şəxslərin keçidinin sıxlıq dərəcəsini əks etdirən interaktiv məlumat lövhələrinin quraşdırılmasını təmin etməlidir.
Azərbaycan Respublikasının Dövlət Gömrük Komitəsi, Azərbaycan Respublikasının Dövlət Sərhəd Xidməti və Azərbaycan Respublikasının Dövlət Miqrasiya Xidməti dövlət sərhədinin buraxılış məntəqələrində çalışan əməkdaşlarının mütəmadi olaraq müştəri (turist) məmnuniyyətinin və xarici dil biliklərinin artırılması üzrə təlimlərdə iştirakını təmin etməlidir.
Azərbaycan Respublikasının Mədəniyyət və Turizm Nazirliyi Azərbaycan Respublikasının Dövlət Miqrasiya Xidməti ilə birlikdə turizm sahəsində xidmət göstərən subyektləri viza prosedurlarının sadələşdirilməsi barədə məlumatlandırsın və onların gömrük və miqrasiya qanunvericiliyi ilə tanış olmasını təmin etməlidir.
Azərbaycan Respublikasının Ədliyyə Nazirliyinə tapşırılıb ki, bu Sərəncamın 2-ci hissəsini nəzərə almaqla, dövlət sərhədinin buraxılış məntəqələrində elektron vizaların operativ verilməsinin təmin edilməsi üçün qanunvericiliyin təkmilləşdirilməsi ilə bağlı Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyi, Azərbaycan Respublikasının Xarici İşlər Nazirliyi, Azərbaycan Respublikasının Dövlət Sərhəd Xidməti, Azərbaycan Respublikasının Dövlət Miqrasiya Xidməti və Azərbaycan Respublikasının Dövlət Təhlükəsizliyi Xidməti ilə razılaşdırılmış təkliflərini iki ay müddətində hazırlayıb Azərbaycan Respublikası Prezidentinə təqdim etsin.
Azərbaycan Respublikasının Nazirlər Kabineti Azərbaycan Respublikasının ərazisindən ixracı qadağan edilmiş, Azərbaycan Respublikasının milli mədəniyyət əmlakının Dövlət Siyahısına daxil olan mədəni sərvətlər istisna olmaqla, digər mədəni sərvətlərin ixracı ilə bağlı mühafizə şəhadətnaməsinin verilməsi prosedurunun sadələşdirilməsi və müddətlərin optimallaşdırılması üçün müvafiq normativ hüquqi aktlarında üç ay müddətində dəyişiklik edib bu barədə Azərbaycan Respublikasının Prezidentinə məlumat verməlidir,  “Vizaların verilməsi işinin təkmilləşdirilməsi sahəsində əlavə tədbirlər haqqında” Azərbaycan Respublikası Prezidentinin 2014-cü il 20 noyabr tarixli 882 nömrəli Sərəncamı ilə verilmiş tapşırıqların tam şəkildə icrasını, bu Sərəncamın 1.1-ci bəndində, 2-ci və 4-cü hissələrində və 8.2-ci bəndində nəzərdə tutulmuş tədbirlərin maliyyələşməsini təmin etməli və Sərəncamdan irəli gələn digər məsələləri həll etməlidir.
S.B.
www.oxu.az
"
"Yunanıstan hotelləri – QİYMƏTLƏRAzərbaycanlı turistlərin səfər etdiyi ölkələrin siyahısında Yunanıstan ilk pillələrdədir. 
Azərbaycanlı turistlər daha çox bu ölkənin Santarina, Afina və Kiprin Yunanıstan tərəfində - Larsanada istirahət etməyə üstünlük verirlər. 
Yunanıstanda turizm mövsümü əsasən, may ayının sonlarından başlayır. Buna səbəb burada yerləşən istirahət mərkəzlərinin dəniz sahilində yerləşməsidir. 
Oxu.Az bunu nəzərə alaraq Yunanıstanda istirahət qiymətlərini təqdim edir. 
“Orpheus Hotel”
Hotel Samotrace adasında yerləşir. Mehmanxana Terma çimərliyindən 300 metr, Kamariotissi limanından isə 12 kilometr aralıdadır. Nömrələrin eyvanından təbiət mənzərəsinə görünüş açılır. Hotelin bütün nömrələri Wi-Fİ, kondisioner, soyuducu, TV və telefon ilə təchiz edilib. Hər nömrədə duş və vanna otağı var. 
Standart otaqlarda bir nəfərin gecələməsi 66 manatdır. Göstərilən qiymətə səhər yeməyi daxil deyil. Səhər yeməyi üçün əlavə 9 manat ödəmək lazım olacaq. 3 nəfərlik otaqlarda isə bir nəfərin gecələməsi 76 manatdır. 6 yaşa qədər olan uşaqlara ödəniş etmək tələb olunmur. 6 yaşdan böyük uşaqlar üçün isə əlavə yataq üçün bir gecə üçün 5 avro tələb olunur.
“Sunset Hotel”
2 ulduzlu mehmanxana  Uranopolis şəhərində yerləşir. Yola cəmi 3 dəqiqə sərf etməklə dəniz sahilinə çata bilərsiniz. Bütün otaqlar lazımi avandanlıqlarla təchiz olunub. Mehmanxanada 23 nömrə var. Hotelin bütün ərazisi boyu pulsuz Wi-Fİ təklif olunur. Mehmanxananın yaxınlığında çoxlu sayda dükanlar və restoranlar fəaliyyət göstərir. Həmçinin Haldiki yarımadasını gəzmək şansı əldə edə bilərsiniz. Hotel 2011-ci ildən fəaliyyət göstərir.
Hoteldə standart nömrədə bir nəfərin gecələməsi 94 manatdır. Bu qiymətə səhər yeməyi də daxildir. 3 nəfərlik otaqda, bir nəfərin gecələməsi isə 111 manatdır. Bu qiymətə səhər yeməyi də daxildir.
“Alexhandra Hotel”
2 ulduzlu hotel Santorini adasında yerləşir. Hotel Kamari çimərliyindən 80 metr aralıdadır. Nömrələrin hər biri soyuducu, kabel televiziyası ilə təchiz olunub. Bəzi nömrələrin ayrıca mətbəxləri də var. Səhər yeməyi “İsveç stolu” formasında hovuz kənarında verilir. Hotel yaxınlığında kafe və restoranlar fəaliyyət göstərir. Həmçinin mehmanxanada avtomobil də kirayələmək olar.
Əsasən, avtomobil hotel qonaqları üçün yaxınlıqda yerləşən Fira şəhərinə getmək üçün lazım olur. Qiymətlərə gəlincə isə standart otaqların qiyməti 59 manatdır. Bu qiymətə səhər yeməyi də daxildir. İstirahət mərkəzinin mənzillərində gecələmək isə 83 manatdır.
“Makris Hotel”
“Makris Hotel” Santorini adasının Kamari şəhərində yerləşir. Hotel 3 ulduzludur. Qonaqlar üçün hotelə hava limanından nəqliyyat təşkil olunur. Mehmanxananın bütün ərazisi boyunca pulsuz Wİ-Fİ var. Mehmanxanada nömrələr dənizə və bağçaya mənzərələri ilə təklif olunur. Hoteldə nömrə mənzillərin sayı 20-dir. 
Hoteldə səhər yeməyi daxil standart otaqların qiyməti 207 manatdır. Mənzillərdə gecələmək isə 222 manatdır. Bu qiymətə də səhər yeməyi daxildir. 3 nəfərlik otaqların qiyməti isə 247 manatdır.
“Larco Hotel”
“Larco Hotel” Kipr adasının Yunanıstana aid hissəsində Larnaka şəhərində yerləşir. Mehmanxana ikiulduzludur. İstirahət mərkəzi dəniz sahilindən 200 metr aralıda yerləşir. Hotelin dizaynı keçmişi xatırladır. 
Mehmanxana ərazisində pulsuz Wİ-Fİ var. Bütün nömrələrin eyvanı var. Mehmanxanada səhər yeməyinə çörək, cem, pendir və ət məhsullarının assortisini təklif edirlər.  
Mehmanxanada bir nəfərlik otaq 76 manatdır. Əgər səhər yeməyi sifariş etmək istəsəniz 8 manat ödəməli olacaqsınız. İki nəfərlik standart otaqda bir nəfərin gecələməsi isə 94 manatdır. Bu qiymətə səhər yeməyi də daxildir. 102 manat təklif edilən bir nəfərlik otaqların qiymətinə isə səhər və günorta yeməkləri daxildir.
“Holiday Inn Athens Attica Av, Airport W.”
5 ulduzlu hotel Afina şəhəri Attica prospektində yerləşir. Mehmanxanada bütün vanna otaqları mərmər ilə dizayn edilib. Hoteldə pulsuz Wİ-Fİ, idman zalı, qapalı hovuz və sauna təklif olunur. 
Beynəlxalq hava limanı Elefterios Venizelos  istirahət mərkəzindən 135 kilometr aralıda yerləşir.
Əlavə ödəniş etməklə mehmanxana qonaqlarına hava limanına gediş-gəliş  nəqliyyatı təşkil olunur. Nömrələr bütün lazımı avadanlıqlarla təchiz olunub. Həmçinin nömrələrdə seyf və pulsuz çay, kofe var. Mehmanxanada 124 nömrə var.
Hotel 2009-cu ildən turistlərə xidmət edir. Nömrələrin qiymətlərinə gəlincə isə iki nəfərlik standart otaqda bir nəfərin gecələməsi 282 manatdır. Səhər yeməyi üçün əlavə 32 manat ödəmək lazım olacaq. Mehmanxanada ən bahalı nömrələr 392 manatdır.
“Athens Cypria Hotel”
Paytaxt Afinada yerləşən hotel 3 ulduzludur. Mehmanxana Syntagma metro stansiyasından 300 metr aralıda yerləşir. Hotelin bütün nömrələrində seyf var. Bundan başqa pulsuz çay və kofedən yararlanmaq mümkündür. 
Uşaqlar üçün müəyyən xidmətlərdə güzəştlər təklif olunur. Hoteldə hər gün səhər 7-dən 10:30 kimi Amerika mətbəxinə məxsus yeməklər təklif olunur. Mehmanxananın Annabel kafesində müxtəlif cür spirtli içkilər təqdim olunur. Hoteldə bir nəfərlik otaqlar 174 manatdır. 
Bu qiymətə səhər yeməyi də daxildir. 217 manat isə iki nəfərlik standart nömrələr təklif olunur. 12 yaşa qədər olan uşaqlara əlavə çarpayı pulsuz verilir. 
Mənbə: Fins.az
U.A.
www.oxu.az
"
"Xaricdəki məşhur Azərbaycan restoranları – FOTOXaricdəki məşhur Azərbaycan restoranları haqda kiçik araşdırma edilib.
Oxu.Az turizm.fins.az-a istinadla təqdim edir.
Çexiyanın paytaxtı Praqada yerləşən “Baku” restoranı artıq xeyli müddətdir fəaliyyət göstərir. Getmək istəyənlər üçün ünvan: Kralodvorska 1086/14, Praqa 1.



Növbəti məşhur Azərbaycan restoranı isə Polşanın paytaxtı Varşava yaxınlığında yerləşir. “HAZAR” adını daşıyan restoran yenicə fəaliyyətə başlayıb. Ünvan: Al.Niepodleglosci 16.



Polşada daha bir restoran Krakov şəhərində fəaliyyət göstərir. “Kaspijski Restobar” adını daşıyan restoran ləziz Azərbaycan mətbəxini təqdim edir. Fərqli ad daşıyan bu restoran yenicə fəaliyyətə başlayıb. Ünvan: Dietla 46, Krakov.



Növbəti məşhur Azərbaycan restoranı isə ABŞ-da yerləşir. “Baku Palace” adını daşıyan restoran təkcə pərakəndə müştəri qəbul etmir, burada həmçinin toy məclislərini keçirtmək üçün lazımi imkan var. Ünvan: Emmons Ave, Brooklyn, NY 11235.



Azərbaycanlıların ən çox yaşadığı şəhərlərdən olan Moskvada saysız-hesabsız Azərbaycan restoranı var. Bunlardan ən məşhuru isə sözün əsl mənasında elə “Азербайджан Ресторан”dır. Restoranın səkkiz zalı var: Bakı, Gəncə, Şəmkir, Quba, Muğam və s. Restorandan daha çox saraya bənzəyən bu məkan Moskvada kifayət qədər məşhurdur. Ünvan: Moskva, Demyana Bednoqo küç.



Növbəti Bakı restoranı Ukraynanın paytaxtı Kiyevdə yerləşir. Azərbaycan şərabları və yeməkləri ilə məşhur olan “Baku” restoranına getmək istəyənlər üçün ünvan: Kiyev, Qorkoqo küç.,88.



İstanbulda qısa zaman ərzində tanınmış “Quzu” restoranı ən məşhur Azərbaycan restoranı hesab edilir. Türkiyə mətbuatında yer alan xəbərlərə görə, bu restoranın açılması üçün 3 milyon vəsait yatırılıb. Ünvan: Nuspetiye 15, İstanbul.



A.S.
www.oxu.az
 
"
"İlham Əliyev ərəb turistlərindən danışdı“Ərəb dünyası ilə münasibətlər bizim üçün hər zaman prioritet olub. Mən bir çox ərəb ölkələrinə rəsmi səfərlər etmişəm. Bizim əla siyasi münasibətlərimiz var. Sizə deyə bilərəm ki, İslam Əməkdaşlıq Təşkilatı Azərbaycanın işğal olunmuş ərazilərinə münasibətdə böyük həmrəylik nümayiş etdirib və biz bunu yüksək qiymətləndiririk”.
Oxu.Az Report-a istinadən xəbər verir ki, bunu Azərbaycan Prezidenti İlham Əliyev “Əl-Cəzirə” televiziyasına müsahibəsində deyib.
“Qətər ilə münasibətlərimiz də bizim üçün böyük əhəmiyyət kəsb edir. Səudiyyə Ərəbistanı, Birləşmiş Ərəb Əmirlikləri, Küveyt və bir çox başqa ərəb ölkələrinə uğurlu səfərlərim və Qətərə planlaşdırılan səfərim bu əməkdaşlığı gücləndirəcək. Biz ərəb ölkələrindən daha çox adamın ölkəmizə gəlməsini istəyirik. Yəqin bilirsiniz ki, biz bu yaxınlarda Körfəz Əməkdaşlığı ölkələrinin vətəndaşları üçün bütün viza tələblərini aradan qaldırmışıq.
Qətərin Əmiri, Əlahəzrət Azərbaycanda rəsmi səfərdə olub. İndi isə mənim növbəmdir. Bizim Əlahəzrətlə çox yaxşı şəxsi, mən deyərdim ki, dost münasibətlərimiz var. Biz bir çox iqtisadi layihələr üzərində işləyirik. Biz Əlahəzrətin Bakıya səfəri zamanı birgə iqtisadi komissiyanın yaradılması barədə razılığa gəlmişik və o, artıq fəaliyyətə başlayıb. Bu yaxınlarda Qətərin xarici işlər naziri Bakıda səfərdə olub və onlar bu görüşü keçiriblər. 
Komissiya əsas diqqəti iqtisadi əməkdaşlığımızın praktiki məsələləri üzərində cəmləşdirəcək. Biz qarşılıqlı ticarətin səviyyəsini artırmaq istəyirik. Biz sizin digər ölkələrdən aldığınız məhsulları Qətərə daha çox ixrac etmək və həmçinin daha çox idxal etmək istəyirik. Eyni zamanda, biz birgə investisiya layihələri ilə bağlı əməkdaşlığa dair danışıqlar aparırıq. Bəlkə də investisiya üçün birgə bir qurum yaratmaq da olar. Çünki bəzən elə olur ki, Qətər ilə Azərbaycan bəzi ölkələrdə həmsərmayəçi olurlar, lakin bu, əlaqələndirilmiş siyasət vasitəsilə edilmir, necə deyərlər, fərdi addımlar vasitəsilə həyata keçirilir. Lakin biz bunu əlaqələndirə və öz investisiyalarımızla yeni bazarlara birgə daxil ola bilərik”.
İlham Əliyev Azərbaycanın ərəb dünyasında daha çox tanınmaq istədiyini bildirib:
“Biz gənc ölkəyik, cəmi 25 yaşımız var. Biz Sovet İttifaqının dəmir pərdəsi ilə müsəlman dünyasından ayrılmışdıq. 25 yaxşı yaşdır, lakin gənc yaşdır, biz tanınmalıyıq və siyasi, iqtisadi, mədəni əlaqələr vasitəsilə daha çox tanına bilərik. Bu, bizim üçün və düşünürəm ki, ərəb tərəfdaşlarımız üçün də çox yaxşı olacaq və bir daha iqtisadi, siyasi maraqlarımıza xidmət edəcək və müsəlman dünyasının birliyini gücləndirəcək. Çünki biz bilirik ki, bu birliyi görmək istəməyən qüvvələr var, onlar müsəlmanları ayırmaq, müsəlman dünyasında, necə deyərlər, xaos yaratmaq istəyirlər və təəssüf ki, bəzən bu, baş verir. Bizim siyasətimiz bizi bütün bunlardan qorumaqdan ibarətdir. Bizim bu il elan etdiyimiz “İslam Həmrəyliyi İli”, fikrimcə, bu işlərin həyata keçirilməsinə kömək edəcək”.
Prezident sonda “Əl-Cəzirə” kanalı vasitəsilə bütün ərəbləri Azərbaycana dəvət edib.
E.Ə.
www.oxu.az
"
"Qarlı hava şəraiti Bakı aeroportunun işinə təsir edibmi?Hazırda Bakı şəhəri və Abşeron yarımadasında müşahidə olunan qarlı hava şəraiti Heydər Əliyev Beynəlxalq Hava Limanının işinə təsir etməyib.
Oxu.Az xəbər verir ki, Hava Limanından “Report”a bildirilib ki, təyyarələrin yola salınması və qəbulu adi qaydada həyata keçirilir: 
“Bu gün aviauçuşlar tərtib olunan qrafikə uyğun davam etdirilir. Dünən və bu gün, indiyə qədər nəzərdə tutulan heç bir reys təxirə salınmayıb. Hazırda uçuşların həyata keçirilməsində heç bir problem yoxdur”.
Qeyd edək ki, bu gün Bakıda havanın temperaturu gecə 2-0 dərəcə şaxta, gündüz 1-3 dərəcə isti olacaq. Gecə və səhər yolların buz bağlama ehtimalı var.
U.A.
www.oxu.az
"
"AZALJET Moskvadan Azərbaycanın regionlarına yeni reyslər açırMartın 15-dən etibarən AZALJET brendi (“Azərbaycan Hava Yolları”nın aşağıbüdcəli brendi) altında Moskvanın “Vnukovo” hava limanından Azərbaycanın regionlarına – Gəncə və Qəbələyə müntəzəm reyslərin yerinə yetirilməsinə başlanılacaq. 
Moskva-Gəncə reysləri hər həftənin çərşənbə və şənbə günləri, Moskva-Qəbələ reysləri isə hər həftənin cümə axşamı günləri “Airbus A320” təyyarələri ilə yerinə yetiriləcək.
""Vnukovo"" Beynəlxalq Hava Limanından (VKO) uçuş yerli vaxtla saat 15:10-da, Qəbələ Beynəlxalq Hava Limanına (GBB) və Gəncə Beynəlxalq Hava Limanına (KVD) enmə - saat 20:30-da. Qəbələ və Gəncədən uçuş - saat 20:30-da, “Vnukovo” Beynəlxalq Hava Limanına enmə - yerli vaxtla saat 22:20-də.
Aviabiletlərin qiymətləri 49 avrodan başlayacaq (bir istiqamətdə). Baqajın daşınma qiyməti hər kiloqram üçün 2 avro təşkil edəcək.
Aviabiletləri şirkətin www.azal.az saytında bronlaşdırmaq, AZAL-ın kassalarında və rəsmi agentliklərdə əldə etmək mümkündür. 
Sözügedən reyslərdə sərnişinlər “AZAL Miles” bonus proqramından istifadə edə bilərlər. “AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir:
www.miles.azal.az proqram iştirakçısı olmayan şəxslər onlayn qeydiyyatdan keçə bilərlər. Balların avtomatik hesablanması üçün aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598 88 80;
*8880
E-mail: callcenter@azal.az
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
U.A.
www.oxu.az
"
"Dubaydan Qəbələyə birbaşa aviareysin qiyməti məlum oldu“FlyDubai” aviaşirkətinin birbaşa Dubay-Qəbələ mövsümi reyslərinə biletlərin qiyməti açıqlandı.
Oxu.Az 1news.az-a istinadən xəbər verir ki, “ora-geri” aviabiletlərin qiyməti 250 dollar (Azərbaycan Mərkəzi Bankının fevralın 16-na olan rəsmi məzənnəsi ilə 432,4 manat) olacaq. Aviabiletlərin qiymətinə qidalanma, 20 kq qədər baqaj daxildir. 
Qeyd edək ki, daha öncə yayılan məlumata görə, Dubay-Qəbələ mövsümi aviareysləri cari ilin iyunun 22-dən sentyabrın 17-dək yerinə yetiriləcək.
Reyslər həftədə iki dəfə - cümə axşamı və bazar günləri həyata keçiriləcək. 
U.A.
www.oxu.az
"
"AZAL Rusiyaya uçuşlar həyata keçirən ən yaxşı aviadaşıyıcılardan biri seçilib“Azərbaycan Hava Yolları” (AZAL) şirkəti Rusiyaya uçuşlar həyata keçirən ən yaxşı aviadaşıyıcılardan biri seçilib.
Oxu.Az Report-a istinadən xəbər verir ki, bunu ""Forbes"" tərəfindən tərtib edilən reytinq göstərir.
Azərbaycan şirkəti reytinqdə 8-ci yeri tutub.
Rusiyaya uçuşlar həyata keçirən aviaşirkətlər arasında ən yaxşısı “Emirates” olub. Sonrakı yerləri “Belaviya” və Polşanın LOT şirkəti tutub.
Qeyd edək ki, nəşr bu cür siyahını ilk dəfə tərtib edib. Sıralama qiymət-xidmət keyfiyyət nisbətinə əsaslanır.
N.О.
www.oxu.az
"
"Minskin havadan dronla çəkilmiş möhtəşəm görüntüləri – VİDEOBelarus bu yaxınlarda dünya mediasında bir çox ölkə ilə vizasız rejimə keçməsi qərarına görə gündəmə gəlmişdi.
Oxu.Az xəbər verir ki, ölkə prezidenti Aleksandr Lukaşenkonun  “Xarici vətəndaşların ölkəyə girişinin vizasız rejiminin yaradılması” barədə imzaladığı fərmandan sonra Belarus 80 ölkə vətəndaşlarına vizasız gediş-gəliş təmin edəcək.
Bir neçə gün əvvəl sosial şəbəkələrdə bu qərardan sonraya təsadüf edən Minskin havadan dronla çəkilmiş görüntüləri yayılaraq sürətlə məhşurlaşdı.
İstehsalçı kompaniyanın sözlərinə görə görüntülər 2016-cı ilin yay, payız və qış fəslində çəkilib. Həmin görüntüləri sizə təqdim edirik : 

İsmayıl Nur
www.oxu.az
"
"Gürcüstandan Londona aşağıbüdcəli aviareyslər həyata keçiriləcəkİyunun 18-dən “WizzAir” aviaşirkəti Kutaisi-London-Kutaisi marşrutu ilə mütəmadi reyslər həyata keçirəcək.
Oxu.Az newsgeorgia.ge saytı məlumat yayıb.
Qeyd olunub ki, biletlərin qiyməti 105,99 lari və ya 34,99 funtdur (təxminən 80 manat).
Aviareyslər Kutaisinin beynəlxalq aeroportundan Londonun Luton aeroportuna həftədə iki dəfə olmaqla çümə axşamı və bazar günü “Airbus A320” və “A321” təyyarələri ilə həyata keçiriləcək. 
“Aşağıbüdcəli aviareyslər Gürcüstan və Böyük Britaniya arasında işgüzar və ticarət əlaqələrinin dərinləşməsinə vasitəçilik edəcək, eləcə də həm turistlər, həm də iş adamları üçün gözəl imkan yaradacaq” - Gürcüstan İqtisadiyyat Nazirliyindən bildirilib. 
E.Ə.
www.oxu.az
"
"Dubaydan Qəbələyə birbaşa aviareys açılır“FlyDubai” Dubay-Qəbələ birbaşa aviareysi üzrə mövsümi uçuşlar yerinə yetirməyə hazırlaşır. 
Oxu.Az APA-ya istinadən xəbər verir ki, aviareyslər cari ilin iyunun 22-dən sentyabrın 17-dək yerinə yetiriləcək.
Şirkət Dubaydan Qəbələyə birbaşa uçuşlar həyata keçirəcək ilk şirkət olacaq. Aviareyslər həftədə 2 dəfə (cümə axşamı və şənbə) yerinə yetiriləcək.
“Biz viza rejimini sadələşdirdiyi üçün Azərbaycan hökumətinə minnətdarlığımızı bildiririk. Bunun hesabına ölkələrimiz arasında səyahət daha əlçatan olacaq”, - deyə aviaşirkətin baş icraçı direktoru Qeyt əl-Qeyt bildirib.
Şirkətin BƏƏ, Yaxın Şərq, MDB və Avropada kommersiya əməliyyatları üzrə böyük vitse-prezidenti Ceyhun Əfəndi isə bildirib ki, Dubay-Qəbələ aviareysinə tələbatın yüksək olması gözlənilir. 
U.A.
www.oxu.az
"
"Avropanın ən ucuz mənzil təklif edən şəhərləri – SİYAHIwww.airbnb.com saytı turistlər üçün ən ucuz mənzil təklif edən Avropa şəhərlərinin siyahısını hazırlayıb.
Oxu.Az xəbər verir ki, ucuzluğuna görə birinci yerdə Tiflis gəlir. İkinci yerdə Belqrad, üçüncü yerdə isə İstanbul qərarlaşıb.
Beləliklə, ən ucuz mənzil təklif edən 10 Avropa şəhəri bunlardır:

1. Tiflis, Gürcüstan – 30 dollar;
2. Belqrad, Serbiya – 33 dollar;
3. İstanbul, Türkiyə – 33 dollar;
4. Selaniki, Yunanıstan – 34 dollar;
5. Sofiya, Bolqarıstan – 34 dollar;
6. Buxarest, Rumıniya – 34 dollar;
7. Sankt-Peterburq, Rusiya – 35 dollar;
8. Kiyev, Ukrayna – 35 dollar;
9. Zaqreb, Xorvatiya – 39 dollar;
10. Varşava, Polşa – 39 dollar.
A.M.
www.oxu.az
"
"Amerikaya viza almaq üçün hansı sənədlər tələb olunur? Çoxları Amerika vizası üçün də Şengendə tələb olunan sənədlərin istənildiyini söyləyir. Kimi deyir iş yerindən arayış, bank hesabından çıxarış, səyahət sığortası, hotel və təyyarə bileti bronu lazımdır.
Bəs əslində viza almaq üçün nə tələb olunur?
Oxu.Az xəbər verir ki, səyahət bloggeri Gülər Mehdizadə bu barədə təcrübələrini seyahetciblogda bölüşüb.
Kimi deyir adına mülk, bank hesabından çıxarış lazımdır, kimi də bütün bunların lazımsız olduğunu söyləyir. Bir sözlə, hərə bir fikir bildirir. Elə mənə də Amerika səfirliyinin viza şərtləri maraqlı gəlirdi. Bu yaxınlarda müraciət edib öyrəndim.
Hansı sənədlərin tələb olunduğunu bilmək üçün əvvəlcə səfirliyin saytında axtarış etdim. Konkret hansısa sənəd yazılmamışdı. Sadəcə, “bizi dönəcəyinizə inandırın”, – deyilirdi.
Necə inandıraq?
Çox fikirləşəndən sonra bütün sənədləri toplamaq qərarına gəldim. Kim nə deyir, hamısını.
Bankdakı hesaba qalacağım hər gün üçün 100 dollar qoyub, arayış çıxardım. Sonra bank hesabımdan son 6 aylıq çıxarış aldım. Səyahət sığortası, iş yerimdən arayış aldım. Adıma ev, avtomobil olması ilə bağlı sənəd təsdiqlətdim. Sonra hotel və təyyarə biletini bron etdim. Daha sonra isə yeni foto çəkdirdim.
Viza rüsumu – 160 dollar
Növbəti mərhələdə Amerika səfirliyinin saytında hesab açdım. 5-6 səhifəlik ərizə formasını doldurdum, bura şəkil əlavə etdim. Sonra da viza üçün tələb olunan 160 dolları onlayn ödədim. Ödəmə ilə bağlı emailə gələn təsdiq cavabını çıxardım. Daha sonra bütün bu sənədlərlə birgə səfirliyə getdim.
22 nəfərdən 17-nə “yox” dedilər
Növbədə 22-ci idim. Mənə sıra gələnə qədər 17 nəfərə “yox” cavabı verdilər. Həyəcanlanmışdım. Nəhayət, içəri keçdim. Səfirlik əməkdaşı özümlə bağlı danışmağımı istədi. Danışdım, filan işi görürəm, filan yerdə işləyirəm, Novruz bayramına görə Amerikaya gedirəm və s. Bundan sonra mənə ağ, üstündə “sizin vizanız təsdiq olundu”, – yazılmış kağız verdilər. Pasportu isə 5 gün sonra götürə biləcəyimi söylədilər və məndən hər hansı bir sənəd tələb olunmadı. O qədər sənədi yığmaq özümə qaldı.
İsmayıl Nur
www.oxu.az
"
"Azərbaycan dünyanın ən təhlükəsiz ölkələri siyahısındadırAzərbaycan cinayətkarlıq səviyyəsinin göstəricisinə görə dünyanın 20 ən təhlükəsiz ölkələri siyahısına daxil edilib. 
Oxu.Az-ın xəbərinə görə, bu barədə APA “kavkasia.net”-ə istinadən məlumat verir. 
Məlumata əsasən, reytinq ölkələr və şəhərlər barədə dünyanın ən böyük statistik məlumat bazasına malik “Numbeo” resursu tərəfindən hazırlanıb.  
Resursun 125 ölkədə apardığı araşdırmanın nəticələrinə əsasən, Azərbaycan dünyanın ən təhlükəsiz ölkələri siyahısında 18 yerdə qərarlaşıb. İlk onluqda Qətər, Sinqapur, Avstriya, BƏƏ, Honqkonq, Gürcüstan, Yaponiya, Danimarka və Belarus yer alıb.     
Venesuela, Honduras, Cənubi Sudan, Cənubi Afrika, Nigeriya, Braziliya və Salvador ən kriminal ölkələr siyahısında yer alıb.  
N.О.
www.oxu.az
"
"Tehranda hotellərin qiymətləri Hər il ölkəmizə yüzlərlə turist gəlir. Qonaqlar arasında yaxın qonşularımız da yer alır. Belə ölkələrdən biri də İrandır. Elə azərbaycanlı turistlər də İrana üz tuturlar. Əsasən də ölkə vətəndaşları tibbi turizm üçün həmin ölkəyə baş çəkirlər.
Bəs görəsən İranın paytaxtı Tehranda hotellərdə gecələmək neçəyədir? 
Oxu.Az Tehranda hotellərin qiymətlərini təqdim edir.
“Esteghlal East in Tehran”
Tehranın mərkəzində yerləşən hotel 5 ulduzludur. Hoteldə bir gecəlik “single” otaqlar 150, “double” otaqlar isə 180 dollardır. Göstərilən qiymətə səhər yeməyi də daxildir.
“Esteghlal West”
Hotel 5 ulduzludur. Hoteldə “single” otaqlar 135, “double” otaqlar isə 160 dollardır. Qeyd edək ki, digər İranda yerləşən əksər hotellər kimi “Esteghlal West”də də göstərilən məbləğə yalnız səhər yeməyi daxildir.
“Laleh Hotel”
Hotel Tehranda yerləşir 5 ulduzludur. Hotelin nömrə qiymətlərinə gəlincə isə, həm “single”, həm də “double” otaqlar 215 dollardır.
“Enghelab Hotel”
Hotel 4 ulduzludur. Mehmanxana da “single” və “double” nömrələrin qiyməti 130 dollardır. Qiymətə hoteldə gecələmək və səhər yeməyi daxildir.
“Asareh Hotel”
Hotel 4 ulduzludur. Qiymətə yalnız səhər yeməyi və hoteldə gecələ daxildir. Qiymətlərə gəlincə isə “single room” 100 dollar, “double roomlar”da qalmaq isə 140 dollardır.
“Mashhad Hotel”
Hotel 3 ulduzludur. Hoteldə single roomlar 100-ə, double roomlar isə 130 dollaradır.
“Shiraz Hotel”
Hotel Tehran şəhər mərkəzindən bir qədər aralıda yerləşir. Səhər yeməyinin də daxil olduğu otaq qiymətləri isə belədir. “Single room”lar 80, “double room”lar 115 dollar.
“Parastoo Hotel”
Mehmanxana şəhər mərkəzindən elə də uzaqda deyil. 2 ulduzlu hoteldə “single room”da gecələmək 70 dollardır. “Double” otaqların qiyməti isə 90 dollara başa gəlir. Bu qiymətə əlavə olaraq səhər yeməyi də verilir. 
Qeyd edək ki, İran hotelləri haqqında məlumat əldə etmək elə də asan deyil. Belə ki, əksər hotel xidməti göstərən saytlarda adı çəkilən ölkənin hotel və istirahət mərkəzləri haqqında demək olar ki, məlumat olmur.
Mənbə: Fins.az
U.A.
www.oxu.az
"
"Dünyanın ən rəngli məkanları – FOTOOxu.Az turistlərin sevimli məkanları olan dünyanın ən rəngli yerlərinin fotolarını təqdim edir. 


Burano, İtalya


Vroklav, Polşa


Codpur, Hindistan


Lavanda Tarlaları, Fransa


Çefçaven, Mərakeş


Zanbaq tarlaları, Niderland


Yelloustoun təbii parkı, ABŞ


Balat, İstanbul


Lupinq, Çin


Kavaçi Fuji bağları, Yaponiya


Vernazza, İtalya


Amsterdam, Niderland.


Bo Kaap, Keyptaun


Brayton biç, Avstralya


La Boka, Buenos Ayres


Şibazakura parkı, Yaponiya


Pattaya, Tayland


Puerto Riko


Retba gölü, Seneqal


Rio de Janeyro, Braziliya


Seynt Cones, Kanada


Xızı, Azərbaycan


"
"Azərbaycana elektron viza üçün daha çox müraciət edən ölkələrAzərbaycanda yeni fəaliyyətə başlayan “ASAN Viza” portalı vasitəsi ilə indiyədək 200-dək əcnəbiyə elektron viza verilib.
Oxu.Az-ın xəbərinə görə, bu barədə Trend-ə Vətəndaşlara Xidmət və Sosial İnnovasiyalar üzrə Dövlət Agentliyinin informasiya təminatı şöbəsinin müdiri Anar Hüseynov məlumat verib.
Onun sözlərinə görə, 16 dekabr 2016-cı il tarixində təqdimatı keçirilən “ASAN Viza” portalı bu il yanvarın 10-dan tam istifadəyə verilib.
Ötən ilin dekabrın 16-dan bu günədək viza almaq üçün portala 8500-ə yaxın müraciət daxil olub. Onlardan 200-ə yaxınına elektron viza verilib. Elektron viza almaq üçün daha çox müraciət edənlərin ilk beşliyinə İran, Almaniya, ABŞ, Böyük Britaniya, Hindistan və İsrail vətəndaşları daxildir.
A.Hüseynov bildirib ki, əcnəbilərə verilən elektron vizalar ölkədə qalma müddəti 30 günədək müəyyən edilən birgirişli vizalardır.
S.B.
www.oxu.az
"
"Bakı-Riqa reysləri açıla bilərAzərbaycana səfərin əsas məqsədi ölkələr arasında səmərəli siyasi və iqtisadi dialoqu davam etdirməkdir.
Oxu.Az-ın xəbərinə görə, bu sözləri Trend-ə Azərbaycanda səfərdə olan Latviyanın xarici işləri naziri Edqars Rinkeviçs deyib.
Nazirin sözlərinə görə, hazırda bir sıra obyektiv səbəblərdən iqtisadi əlaqələrdə azalma qeydə alınır.
O bildirib ki, Azərbaycanda istehsal olunan bir çox məhsul tariflər, rüsumlar və kvotalar səbəbi ilə Avropa İttifaqı bazarlarına düşmür.
“Yerli vergitutma olmasaydı, Latviya birgə iqtisadi layihələr üzrə Azərbaycanla çalışa bilərdi. Əgər bu problemləri qismən də olsa aradan qaldıran bir saziş olsaydı bu, ölkələrimiz arasında ticarətin inkişafına yol açardı. Latviya ağac emalı, kənd təsərrüfatı sahələrində öz xidmətini təklif edə bilər. Biz öz süd məhsullarımızı da təklif edə bilərik. Öz növbəsində Latviya Azərbaycanın şərabında, nar şirəsində, meyvə və tərəvəzində maraqlıdır”, - E.Rinkeviçs deyib.
Energetika sahəsində əməkdaşlıq barədə danışan nazir qeyd edib ki, Latviya Azərbaycanın enerji layihələrində maraqlıdır.
“Biz neft və qaz tədarükünün diversifikasiyasında maraqlıyıq. Biz hazırda təbii qaz bazarının liberallaşması üzərində çalışırıq. Bu, həm Azərbaycanla, həm də Mərkəzi Asiya ölkələri ilə, eləcə də Norveç, Səudiyyə Ərəbistanı və Qətərlə münasibətlərin inkişaf imkanları deməkdir”.
Nazir həmçinin qeyd edib ki, Latviya Bakı ilə Riqa arasında birbaşa reyslərin işə düşməsi üzərində də işlərini davam etdirəcək.
S.B.
www.oxu.az
"
"Aviabilet almaq üçün ən uyğun vaxt – AÇIQLANDIİnternet üzərindən hava uçuşları barədə məlumat verən “Skyscanner” xidməti Avropa və Asiya ölkələrinə təyyarə bileti almaq üzrə araşdırmalar aparıb.
Oxu.Az Fins.az-a istinadən xəbər verir ki, nəticədə adıçəkilən istiqamətlərə aviabilet almaq üçün ən yaxşı vaxt səyahətdən 5-7 ay öncədir. Bu zaman 76%-dək pula qənaət etmək olar.
Xidmətin analitikləri 2015-2016-cı illərdə bron edilmiş aviabiletləri analiz etdikdən sonra belə qənaətə gəliblər. Ekspertlərin fikrincə, ölkə daxili aviabiletlər barədə nəsə demək isə çətindir. 
Çünki belə aviareyslərin qiymətləri daha fərqli vəziyyətlərə uyğun olaraq dəyişə bilər.
U.A.
www.oxu.az
"
"Nazirlikdən ovçu-turistləri gətirən şirkətlərə – XƏBƏRDARLIQƏcnəbi ovçu-turistlərin ölkə ərazisində ov edərkən Azərbaycan əhalisinin gözləntilərinə uyğun olmayan qeyri-etik davranışları ilə milli dəyərlərə hörmətsizlik nümayiş etdirmələri və qanunları pozmaları barədə KİV və sosial şəbəkələrdə yayılan məlumatlar, görüntülər Ekologiya və Təbii Sərvətlər Nazirliyinin müvafiq qurumlarında təhlil edilib.
Bu barədə Oxu.Az-a nazirliyin mətbuat xidmətindən məlumat verilib.
Nazirlikdən bildirilib ki, yayılan şəkillərin və görüntülərin təhlili onu ehtimal etməyə əsas verib ki, çəkilişlərin bir qismi digər ölkələrdə lentə alınıb. Eyni zamanda, yayılan çəkilişlərdə Azərbaycan ərazilərindən də olan görüntülər əks olunub.
Qeyd edək ki, payız-qış aylarında Azərbaycan ovçularına və xarici ölkələrdən gələn ovçu turistlərə xidmət göstərən Azərbaycan şirkətlərinə müraciət əsasında qanunvericilik çərçivəsində kvota ayrılır. Yeri gəlmişkən, Ekologiya və Təbii Sərvətlər Nazirliyi isə mahiyyət etibarilə ovçuluq fəaliyyətinin məhdudlaşdırılmasının tərəfdarıdır, lakin Azərbaycan qanunlarından irəli gələrək istər yerli, istərsə də xarici ovçular öz hüquqlarından istifadə etməkdə israrlıdır.
Həmçinin beynəlxalq öhdəliklərdən, Azərbaycanın qoşulduğu Konvensiyalardan irəli gələrək, o cümlədən Nazirlər Kabinetinin 2004-cü il 30 sentyabr tarixli qərarı ilə əcnəbilərə və vətəndaşlığı olmayanlara ov icazəsi verilməsi təsbit olunub:
“Təhlillər göstərib ki, görüntülərdə əks olunan heyvan və quşların içərisində Azərbaycanın “Qırmızı kitab”ına düşən növlər yoxdur. Mövcud normativlərə əsasən, yerli ovçulara 1 ov günü müddətinə 6-dək, xarici vətəndaşlara 5 ov günü müddətinə 10-dək su-bataqlıq quşunun, dovşanın isə yerli ovçulara 1 baş, xarici ovçulara 2 baş ovuna icazə verilir. Xarici turist ovçular əksər hallarda qrup halında ov edir və yekunda ov qənimətlərinin toplum halında şəklini yayır. Yəni ilkin təhlillərə görə, inzibati ölçü götürülməsi üçün ciddi araşdırma aparılması tələb olunur”.
Nazirliyin məlumatına görə, eyni zamanda, yayılan görüntülərlə əlaqədar xaricilərin ovunu təşkil edən şirkətlərin də fəaliyyəti ETSN tərəfindən təhlil olunub:
“Artıq turizm şirkətlərinə xəbərdarlıq edilib ki, gələn ovçu turistləri əvvəlcədən təlimatlandırsınlar, onları ölkə ərazisində təvazökar, dürüst olmağa, özlərini Azərbaycan əhalisinin gözləntilərinə uyğun aparmağa sövq etsinlər. Ovçuluq etikasına uyğun gəlməyən, davranışları ilə mənəvi-mədəni dəyərlərimizə açıq hörmətsizlik nümayiş etdirən, ölkə qanunlarını pozan ovçu-turistlərin gətirilməsi faktları aşkar olunduğu təqdirdə, həmin şirkətlərlə əməkdaşlıq dayandırılacaq”.
Qeyd edək ki, təkcə bu ov mövsümündə ərəb ölkələrindən gələn 16 ovçu-turist ölkənin ov qanunlarını pozduqlarına görə cərimələnib, Ekologiya və Təbii Sərvətlər Nazirliyinin təqdimatı əsasında onların ölkədən xaric edilməsi təmin olunub.
ETSN vətəndaşlardan, konkret faktlarla bağlı məlumat olduqda, 168 nömrəli “Qaynar xətt”ə müraciət etmələrini xahiş edir.
N.О.
www.oxu.az
"
"İngiltərədə qatar biletləri biometrik sistem vasitəsilə alınacaqİngiltərədə dəmir yolu nəqliyyatına üstünlük verən sərnişinlər bilet ödəmələrini barmaq izi və ya göz analiz sistemləri vasitəsilə həyata keçirəcəklər.
Oxu.Az AZƏRTAC-a istinadla xəbər verir ki, bu layihənin reallaşdırılmasında əsas məqsəd qatar stansiyalarındakı izdihamı azaltmaq və sərnişinlər üçün daha yaxşı səyahət imkanını təmin etməkdir.
Mərkəzi Londonda yerləşən “Rail Delivery Group”un rəhbəri Pol Plummer bildirib ki, biometrik sistem ilə səyahət ödənişləri avtomatik həyata keçiriləcək. Onun sözlərinə görə, artıq layihənin icrasına başlanılıb.
A.S.
www.oxu.az
"
"Azərbaycanda ov edən 16 ərəb ölkədən qovulduÖtən il Azərbaycanda qanunsuz ov edən və çoxusu Körfəz ölkələrindən olan 16 xarici vətəndaş saxlanılıb.
Oxu.Az xəbər verir ki, bunu Müxtəlifliyin Qorunması və Xüsusi Mühafizə Olunan Təbiət Ərazilərinin İnkişafı Departamentinin direktor müavini Hikmət Əlizadə baku.ws-ə bildirib.
“Ölkəyə qanunsuz giriş və brakonyerlik faktları qeydə alındıqda tərəfimizdən ciddi tədbirlər görülür. Həmin 16 xarici vətəndaş 32 min manata qədər cərimə olunaraq Dövlət Miqrasiya Xidməti tərəfindən bir daha Azərbaycana buraxılmamaq şərti ilə ölkədən məcburi çıxarılıb”, - deyə Hikmət Əlizadə bildirib.
A.M.
www.oxu.az
"
"Şopinq festivalı vaxtı ƏDV-nin qaytarılması qaydaları təsdiqləndiVergilər Nazirliyi ticarət festivalları (şopinq festival) dövründə ƏDV-nin qaytarılması qaydalarını təsdiq edib. 
Nazirlikdən Oxu.Az-a verilən xəbərə görə, ƏDV-nin geri qaytarılması şərti ilə satış həyata keçirmək üçün ticarət obyektlərinin qeydiyyatının aparılması qaydası müəyyən olunub.
Sənədə əsasən, bu hüququ almaq üçün satıcı öncə ƏDV ödəyicisi kimi qeydiyyatdan keçməlidir. Eyni zamanda həmin obyektlər pərakəndə ticarət fəaliyyəti ilə məşğul olmalı, nəzarət-kassa aparatına və işlək POS-terminala malik olmalıdır.
Vergilərlə bağlı dövlət büdcəsinə borcu və digər öhdəliyi olan ticarət obyektləri qeydiyyata alınmayacaq.  
U.A.
www.oxu.az
"
"Ərəblərin Azərbaycanda növbəti ov görüntüləri yayılıb – FOTO + VİDEOAzərbaycana axın edən ərəblərin növbəti ov görüntüləri yayılıb.
Oxu.Az-ın baku.ws-ə istinadən verdiyi məlumata görə, bahalı avtomobillərlə bölgələrə yollanan ərəb turistlər yüzlərlə heyvan və quş ovlayıb.
Ərəblərin Azərbaycandakı ov macəralarını təqdim edirik:






























A.M.
www.oxu.az
"
"18 aya 196 ölkə gəzdi27 yaşlı amerikalı səyyah dünya rekorduna imza atıb.
Oxu.Az Seyyah.az-a istinadla xəbər verir ki, Cassandra De Pecol bütün dünyanı qısa müddətə gəzib.
O, səfərinə 2015-ci ilin iyulunda başlayıb. 18 ay 26 gün ərzində 196 ölkəni gəzib. Bununla səyyah iki dünya rekorduna imza atıb. O, ilk qadındır ki, belə qısa müddətdə bütün dünyanı gəzə bilib.
Cassandra səfəri zamanı 200 min dollar xərcləyib. Bundan öncəki rekordsmen Yili Liu olub. Amerikalı professor dünya gəzintisinə 3 il 3 ay 6 gün vaxt sərf edib. Cassandra səfəri zamanı baş çəkdiyi sonuncu məkan Yəmən olub. Orta hesabla 2-5 gün sərf edib.
Amma o heç də bütün səfər etdikləri ölkələrdə xoş qarşılanmayıb. Peruda xanım səyyahlı hücum olub. Bəhreyn və Liviyada isə onu kəşfiyyatçı olduğunu düşünüblər. Qrenada da isə onun narkobizneslə məşğul olduğunu düşünüblər. Amma xoşbəxtlikdən səyyah bütün təhlükələrdən can qurtara bilib.
A.S.
www.oxu.az
"
"Ərəblərin Azərbaycandakı lüks istirahəti – FOTO + VİDEOBakıya axın edən varlı ərəblərin yeni videosu ortaya çıxıb.
Oxu.Az baku.ws-ə istinadən xəbər verir ki, paytaxtımıza təşrif buyuran ərəblər bahalı hotellərdə gecələyirlər. Dolların Azərbaycanda bahalaşmasından sonra əcnəbilər üçün ölkəmiz daha cəlbedici hala gəlib. Əvvəlkindən fərqli olaraq indi turistlər az dollar xərcləyərək daha çox xidmətdən yararlanırlar.
Xüsusilə, qış turizmi üçün ölkəmizi seçənlər arasında ərəb ölkələrindən gələnlərin sayı çoxdur. Turizm zonalarına yollanan ərəblər lüks avtomobillər kirayələyir, bahalı hotellərdə istirahət edirlər.
Ərəblərin Azərbaycanda istirahət zamanı çəkdikləri görüntüləri təqdim edirik:

































A.M.
www.oxu.az
"
"Azərbaycan vətəndaşları bu ölkəyə elektron viza ilə səyahət edə biləcəklərVyetnamda 40 ölkə, o cümlədən Azərbaycan vətəndaşları üçün elektron viza rejimi fəaliyyətə başlayıb.
Oxu.Az-ın məlumatına görə, Report Vyetnam KİV-nə istinadən xəbər verir ki, elektron turist vizasının dəyəri 25 dollar təşkil edir. 
Viza 30 gün müddətində etibarlıdır.
Elektron viza almaq istəyənlər Vyetnamın İmmiqrasiya Xidmətinin saytında tələb edilən məlumatları qeyd etməlidir.
U.A.
www.oxu.az
"
"Qazaxıstan Azərbaycanla turizm sahəsində əməkdaşlığı genişləndirmək niyyətindədirAzərbaycanın Qazaxıstandakı səfiri Rəşad Məmmədov bu ölkənin İnvestisiya və İnkişaf Nazirliyinin Turizm Sənayesi Departamentinin direktoru Marat İqaliyevlə görüşüb.
Oxu.Az Report-a istinadla xəbər verir ki, danışıqlardan sonra İqaliyev Qazaxıstanın Azərbaycanla turizm sahəsində əməkdaşlığı genişləndirmək niyyətində olduğunu bildirib.
“Biz iki ölkənin turizm sahəsində inkişaf və qarşılıqlı fəaliyyət məsələlərini müzakirə etdik. Azərbaycanda turizm son illər yaxşı inkişaf edir. 2016-cı ilin yanvar-sentyabr ayları ərzində “Odlar yurdu”nu ziyarət edən turistlərin sayı 1,7 milyon nəfərə çatıb. Ötən ilin müvafiq dövrü ilə müqayisədə turistlərin sayı 169 min 430 nəfərə və ya 10,9 faizə çatıb”, - deyə o öz “Facebook” səhifəsində yazıb.
İqaliyev, eyni zamanda qeyd edib ki, Qazaxıstandan Azərbaycana gedən turistlərin sayında 17,2 faiz artım olub. Onun sözlərinə görə, Azərbaycan tərəfi Astanaya gələn turistlərin sonra onların da ölkəsini ziyarət edə bilməsində maraqlıdır.
“Öz növbəsində, onlar öz ölkələrinə gələn turistlərin sonradan Qazaxıstana yönləndirilməsi üzrə işləməyə hazırdırlar”, - deyə Marat İqaliyev bildirib.
A.S.
www.oxu.az
"
"“Silk Way West Airlines” aviaşirkəti İOSA auditini uğurla keçib – FOTOAzərbaycanın yük aviadaşıyıcısı “Silk Way West Airlines” növbəti dəfə Beynəlxalq Hava Nəqliyyatı Assosiasiyasının (İATA) İOSA (IATA Operational Safety Audit) standartına uyğunluğu üzrə audit yoxlama prosedurunu uğurla keçmiş və müvafiq sertifikatı daha iki il müddətinə uzatmışdır. 
Nəzərə alsaq ki, bu standartın tələbləri ildən-ilə sərtləşdirilir, keçirilən audit “Silk Way West Airlines” aviaşirkətini bir daha mülki aviasiyada ən ciddi beynəlxalq təhlükəsizlik tələblərinə cavab verən etibarlı yük aviadaşıyıcı kimi təsdiqləmişdir.
İOSA (İATA-nın İstismar Təhlükəsizliyinin Audit proqramı) - bir neçə bölmə üzrə strukturlaşdırılan bir neçə yüz məcburi standart və tövsiyə olunan prosedurlardır. Aviaşirkət auditin keçirilməsi zamanı bu standartlara və tövsiyə olunan prosedurlara cavab verdiyini təsdiq etməlidir. 
Təhlükəsizlik təhlili təkcə aviaşirkətin istehsal fəaliyyətinin deyil, həm də onun təşkilati strukturunun qiymətləndirilməsini nəzərdə tutur. İnsan amili təsirindən risklərin minimallaşdırılması sistemi və düzəliş əməliyyatlarının vaxtında təmin edilməsinə imkan verən əks əlaqə sistemi nəzərdə tutulmuşdur. Aviaşirkətin hər bir əməkdaşının hərəkətləri ən xırda təfərrüatına kimi qeyd edilir ki, bu da uçuşların təhlükəsizliyinin təmin edilməsi texnologiyası haqqında danışmağa imkan verir.
Qeyd edək ki, bundan öncə İOSA-nın müvafiq sertifikatını “Azərbaycan Hava Yolları” (AZAL) milli sərnişin aviadaşıyıcısı almışdır. 
“Silk Way West Airlines” aviaşirkəti Azərbaycan Mülki Aviasiya Administrasiyası tərəfindən istismarçı sertifikatını alaraq 2012-ci il iyunun 19-da fəaliyyətə başlamışdır. Hazırda “Silk Way West Airlines” aviaşirkətinin hava gəmiləri parkına 4 “Вoeing 747-8F” və 2 “Вoeing 747-400F” təyyarəsi daxildir. 
Cari ildə daha bir “Вoeing 747-8F” təyyarəsinin gətirilməsi gözlənilir ki, bundan sonra aviaşirkətin hava gəmiləri parkındakı təyyarələrin sayı 7-ə yüksələcək. Yeni “Вoeing” yük təyyarəsinin tədarük edilməsi aviaşirkətə uçuşların coğrafiyasını daha da genişləndirmək imkanı verəcək.
“Silk Way West Airlines” aviaşirkəti Heydər Əliyev Beynəlxalq Hava Limanından qitələri birləşdirən tranzit mərkəz kimi istifadə edərək dünyanın müxtəlif regionlarına -  Asiya, Avropa, Yaxın Şərq və Şimali Amerikaya müntəzəm uçuşlar yerinə yetirir. 



U.A.
www.oxu.az
"
"Ərəblərin Azərbaycanda qar əyləncəsi – FOTO + VİDEOAzərbaycana tez-tez istirahətə gələn ərəblər əyləncəli anlarını sosial şəbəkələrdə paylaşır.
Oxu.Az baku.ws-ə istinadən xəbər verir ki, ölkəmizin qış turizminə böyük marağı olan ərəblər kurort zonalarda istirahət edir.
Qarın dadını çıxaran turistlər kanata minir, qar skuterindən istifadə edir. Ərəblər ölkəmizdə yaradılan turizm imkanlarından çox məmnun qaldıqlarını deyirlər.
Azərbaycana təşrif buyuran ərəb turistlər daha çox VİP turizm xidmətlərindən istifadə edir. Bahalı hotellərdə qalır, lüks avtomobillər icarəyə götürürlər.












A.M.
www.oxu.az
 
"
"Xarici ölkələrə viza rüsumlarının – QİYMƏTLƏRİÖlkəmizə gələn turistlərin sayı artdığı kimi, xaricə gedən vətəndaşlarımız da az deyil.
Açıqlanan son statistikaya görə, ötən il Gürcüstana gələn turistlər arasında azərbaycanlılar say baxımından birinci pillədə qərarlaşıblar.
Oxu.Az Fins.az-a istinadən Azərbaycan vətəndaşlarının ən çox getdiyi ölkələrin viza rüsumlarını təqdim edir.
Turizm üzrə ekspert Ülfanə Mahmudova Şengen ölkələrinə daxil olan dövlətlərə viza rüsumunun 35 avro olduğunu bildirib:
“Amma Böyük Britaniya, İrlandiya, Bolqarıstan, Kipr və Rumıniya Şengen zonasına daxil deyil”.
Həmin ölkələrə viza rüsumları belədir:
Bolqarıstan - 60 avro
Rumıniya - 60 avro
Böyük Britaniya - 130 dollar
Qeyd edək ki, bəzi Avropa ölkələrinin ölkəmizdəki konsulluqlarından başqa viza alınması üçün xidmət göstərən mərkəzlər də var. Həmin mərkəzlərdə göstərilən xidmətlərə görə, əlavə 25 avro ödəməli olacaqsınız. Bu İtaliya, Fransa və digər bəzi Avropa ölkələridir.
Ərəb ölkələrinə gedərkən viza almaq bir qədər ucuz başa gəlir.
Birləşmiş Ərəb Əmirliyi - 75 dollar
Misir - 40 dollar
Əgər Birləşmiş Ərəb Əmirliyinə viza alarkən hoteldə bron edirsinizsə, o zaman 75 dollar ödəməlisiniz. Ancaq təkcə viza almaq üçün 100 dollar rüsum ödənməlidir.
Misirə səfər edərkən isə əgər Şarm-əl-Şeyx istirahət mərkəzinə səfər edirsinizsə, o zaman Misirdə hava limanında 25 dollar ödəməklə viza əldə etmək mümkündür.
Amma Qahirəyə və ya digər qeyri-turistik şəhərlərə səyahət etməyi planlaşdırırsınızsa, o zaman viza rüsumu üçün 40 dollar ödəməli olacaqsınız.
ABŞ – 160 dollar
Kanada – 100 Kanada dolları - (76.41 ABŞ dollar)
Məlumat üçün bildirək ki, Kanadaya viza almaq üçün “VSF” şirkətinin xidmətlərindən yararlanmaq üçün əlavə 114 manat ödəməlisiniz. 
Braziliyaya viza rüsumu isə 20 dollardır.
Ü.Mahmudova Sinqapura vizanın onlayn olaraq əldə etməyin mümkün olduğunu bildirib. Bu zaman isə rüsum üçün 50 dollar ödəmək lazım olacaq. Hazırda rusiyalı turistlərin ən çox üz tutduğu ölkələr arasında lider olan Tailanda viza isə 40 dollardır.
Azərbaycanlıların ən çətin viza ala biləcəyi ölkə isə Çindir. Belə ki, Çinin ölkəmizdəki səfirliyindən verilən məlumata görə, bu ölkəyə 2 cür viza almaq olar. Bunlar biznes və turistik vizadır.
Lakin Çinə getmək istəyirsinizsə, özünüzdən əlavə minimum 3 nəfər şəxs tapmalısınız ki, Çinə səfər etsin. 
Belə ki, iyul ayından tətbiq edilən qaydalara əsasən, Çinə turist kimi getmək istəyənlər 4 nəfərdən az olmamalıdır. Çin vizasının rüsumu isə bir nəfər üçün 40 dollardır.
Bu viza 30 gün müddətinə verilir və bir dəfə gediş-gəliş etmək olur. Çinə ən çox viza 6 ay müddətinə verilir. Amma mütləqdir ki, bu müddət ərzində Çinə ən azı 2 dəfə səfər edəsiniz. Bunun üçün viza rüsumu 60 dollardır.
Qeyd edək ki, Honqkonqa 14 günlük viza rüsumu isə 30 dollar müəyyən olunub.
U.A.
www.oxu.az
"
"Zaqatala qış fəslində bir başqa olur – FOTOQış öz sərt üzünü göstərməkdə davam edir. Yanvarın 28-dən başlayaraq yağan güclü qar “Qızılgüllər diyarı” Zaqatalanı da öz bəyaz yorğanına bürüyüb.
Bolluq, bərəkət rəmzi olan qar həm də gözəllikdir və təbiətə əsrarəngiz naxışlar vurur.
Oxu.Az AZƏRTAC-a istinadən bu günlərdə Zaqataladan çəkilən qış mənzərələrini təqdim edir. 
Fotoların müəllifi Əhməd Fərruxoğlu və Əhməd İsayevdir.



























































S.B.
www.oxu.az
"
"Rusiyanın daha bir aviaşirkəti Bakıya uçuşlara başlayırRusiyanın “Pegas Fly” aviaşirkəti martın 14-dən Moskvaətrafı hava limanı olan “Jukovski”dən Bakıya uçuşlar həyata keçirməyə başlayacaq.
Oxu.Az “Report”a istinadən xəbər verir ki, bu barədə aviaşirkətin mətbuat xidməti məlumat yayıb.
Martın 14-dən 25-dək reyslər bazar ertəsi, çərşənbə axşamı, cümə və şənbə günləri yerinə yetiriləcək. Yay cədvəlinə keçidlə əlaqədar olaraq gələcək uçuşların vaxtı hələlik məlum deyil.
Qeyd edək ki, “Jukovski”dən Qırğızıstana, Belarus və paritet əsaslarla Tacikistana aviareyslər yerinə yetirilir. Fevralın 15-dən Qazaxıstana da uçuşlara start veriləcək. Eyni zamanda, Təl-Əvivə (İsrail) aviareyslərin həyata keçirilməsi ilə bağlı danışıqlar aparılır.
N.O.
www.oxu.az
"
"Digər dövlətlərin təyyarələrində yoxlamalar aparılacaqAzərbaycanda müvafiq icra hakimiyyəti orqanı digər dövlətlərə məxsus hava gəmilərində uçuşların təhlükəsizliyi üzrə yoxlamalar aparmaq hüququna malik olacaq.
Oxu.Az APA-ya istinadən xəbər verir ki, bu, bu gün Milli Məclisin plenar iclasında qəbul edilən “Aviasiya haqqında” qanuna əlavə və dəyişikliklərdə nəzərdə tutulub.
Bu cür yoxlamalar həmin hava gəmilərinin uçuş vaxtına riayət etməklə aparılmalıdır. 
Belə yoxlamaları həyata keçirən şəxslər müvafiq icra hakimiyyəti orqanı tərəfindən onların səlahiyyətini təsdiqləyən vəsiqə ilə təmin olunmalıdırlar.
Qəza halları istisna olmaqla, təyyarədə olan şəxslərin həyat və sağlamlığı üçün tibbi səbəblərdən təhlükə yarandığı hallarda və ya texniki nasazlıq səbəbindən Azərbaycanın hava məkanına daxil olan istənilən hava gəmisinin təcili enməsinə həmin hava gəmisinin gömrük nəzarətindən və bu qanunda nəzərdə tutulmuş digər nəzarətdən keçməsini təmin etmək üçün yalnız müvafiq icra hakimiyyəti orqanının müəyyən etdiyi hava limanında yol veriləcək.
Dəyişikliklər Beynəlxalq Mülki Aviasiya Təşkilatının (İCAO) təklifləri əsasında hazırlanıb.
U.A.
www.oxu.az
"
"Turizm şirkəti açmaq daha asan oldu – ŞƏRTLƏRTurizm şirkəti açmaq üçün nə etmək lazımdır? 
Oxu.Az xəbər verir ki, Fins.az bu suala cavab tapmaq, həm də yeni turizm şirkəti açmaq istəyənlərə kömək etmək üçün faydalı məlumatları təqdim edir.
Azərbaycan Turizm Assosiasiyası sədrinin müşaviri Müzəffər Ağakərimov bunun üçün ilk növbədə ya fiziki, ya da hüquqi şəxs kimi qeydiyyatdan keçərək VÖEN açılmalı olduğunu bildirib.
Vergilər Nazirliyindən əldə etdiyimiz məlumata görə, VÖEN açılması üçün 11 manat rüsum ödəməlisiniz. İndi artıq turizm xidməti üçün lisenziyaya da gərək yoxdur. 
M.Ağakərimov lisenziya üçün ödənişin ləğv edilməsini müsbət hal saysa da, lisenziyanın ləğvinin düzgün olmadığını qeyd edib: “Yəni, yeni şirkət yoxlanılmalı və yalnız bundan sonra fəaliyyətinə icazə verilməli idi. Türkiyədə turizm şirkəti açmaq üçün 30-dan çox sənəd tələb olunur”.
İkinci mərhələdə turizm şirkətini işə salmaq üçün nə etmək lazımdır?
Ekspert Kənan Hənifəyev turizm şirkətlərinin fəaliyyət dövrünü 3 mərhələyə bölüb: Başlanğıc, İnkişaf, Peşəkar dövr.
Başlanğıc dövr üçün nələr tələb olunur?
K.Hənifəyev deyir ki, ilk növbədə, hüquqi şəxs olaraq qeydiyyatdan keçmək lazımdır:
“Sonra fəaliyyət barədə və təyin edilmiş şirkət adı altında Mədəniyyət və Turzim Nazirliyinə məktubla məlumat verilməlidir. O, daha sonra şirkətin fəaliyyət istiqamətinə uyğun olaraq, onun ofislə və işçilərlə təmin olunmasını vacib sayır. Şirkətin fəaliyyət istiqamətindən asılı olaraq,  aviabilet satışı, gəlmə, getmə və daxili turizm üzrə menecerlərlə əmək müqaviləsi əsasında işçiləri cəlb etmək lazımdır”.
İşçilərin koordinasiyası
Ekspert məsləhət bilir ki, hər bir menecer öz iş istiqamətinə uyğun fəaliyyət planını, eyni zamanda şirkətin hədəf fəaliyyətinə uyğun mexanizmləri tərtib etməlidir:
“Aviabilet meneceri, əsasən, aviabilet sistemləri ilə müqavilə bağlayaraq şirkətin həmin sistemlərdən bilet kəsimi üçün giriş əldə etməlidir. Bundan başqa, xaricə getmə üzrə menecer xaricdəki turizm partnyorları ilə əməkdaşlıq etməli və xarici hotel sistemləri ilə əməkdaşlıq və şirkətiylə müqavilələrin bağlanması xaricdə baş tutan seminar və tədbirlərdə işitrak etməli, xarici partnyorların təkliflərini dəyərləndirib və uyğun əməkdaşlıq qurmalıdır.
Bundan əlavə, daxili turizm meneceri ölkə daxili hotel, restoran, nəqliyyat şirkətləri ilə əməkdaşlıq etməli, müqavilələr bağlamalı və əlində olan resurslara uyğun turpaketlər hazır edərək müştərilərə təqdim etməlidir. Həmçinin, xaricdən gələn turistlər üçün turlar hazırlanmalı, onlara visa xidmətindən tutmuş bələdçi xidmətinə kimi bütün xidmətlər təqdim olunmalıdır”.
U.A.
www.oxu.az
"
"Azərbaycana milyonlarla turist gəlib – STATİSTİKA2016-ci ildə Azərbaycana gələn turistlərin sayında artım qeydə alınıb.
Oxu.Az APA-ya istinadən xəbər verir ki, 2016-cı il ərzində ölkəmizə gələn xarici vətəndaşların sayı 2 milyon 242 min 783  nəfər olub. 
Mədəniyyət və Turizm Nazirliyinin informasiya və ictimaiyyətlə əlaqələr şöbəsindən  verilən məlumata görə, bu, 2015-ci il ilə müqayisədə 11,7% artım olduğunu göstərir.
 
Dövr ərzində ölkəmizə gələn xarici vətəndaşların ümumi sayında Rusiya, Gürcüstan, Türkiyə və İran vətəndaşları çoxluq təşkil etmiş və müvafiq olaraq 33%, 22,5%, 13,9 % və 10,9% müəyyən edilib.
Bir sıra ölkələrin, o cümlədən Qətər, Oman, Səudiyyə Ərəbistanı, Bəhreyn, Küveyt, Yaponiya, Çin, Cənubi Koreya, Malayziya və Sinqapur vətəndaşları üçün 2016-cı ildən etibarən hava limanlarında sadələşdirilmiş viza rəsmiləşdirilməsinə başlanması ölkəmizə səyahət edən xarici turistlərin sayını əhəmiyyətli dərəcədə artırıb.
Belə ki, 2015-ci illə müqayisədə 2016-cı ildə Azərbaycana İordaniyadan 2 dəfə, Küveytdən 3,2 dəfə, Qətərdən 5,5 dəfə, Səudiyyə Ərəbistanından və Omandan 10 dəfə, Birləşmiş Ərəb Əmirliklərindən 22 dəfə, İraqdan 30 dəfə çox turist gəlib.
Körfəz və Yaxın Şərq ölkələri, Asiya ölkələri, Afrika ölkələri, Amerika və Avstraliya ölkələri üzrə gələnlərin sayında da artım baş verib. 
U.A.
www.oxu.az
"
"Dünyanın 20 ən yaxşı çimərliyinin adı açıqlanıbBöyük Britaniyanın “The Telegraph” qəzeti dünyanın 20 ən yaxşı çimərliyinin reytinqini hazırlayıb.
Oxu.Az məlumat verir ki, siyahı nəşrin elektron saytında yerləşdirilib.
Qəzet qeyd edir ki, Afrika ərazisində yerləşən Seyşel adaları bahalı çimərliklərdə istirahət etməyi sevənlər üçün ideal yerdir. Əksinə, qənaətli istirahətə üstünlük verənlər üçün isə nəşr Portuqaliyanın cənubunda Alqarvi regionunda yerləşən Praia de Albandeira çimərliyini məsləhət görür.
Yunanıstanın Lefkada adasındakı Kathisma və Porto Katsiki çimərlikləri su idman növləri ilə məşğul olanlar üçün ən yaxşı yer seçilib, bu ölkənin Mikonos adasındakı Paradise çimərliyi isə şənliklər üçün ideal məkan sayılır.
İspaniyanın Menorka adasındakı Cala Pregonda istirahət zonası (Aralıq dənizi) turistlərdən uzaqda, tənhalıqda istirahət etməyi sevənlərə məsləhət görülür. 
Britaniyalı jurnalistlər hesab edirlər ki, Sakit okean sahilindəki Bora-Bora çimərliyi bal ayı üçün əla yerdir.
Reytinqə həmçinin İtaliya, Fransa, Böyük Britaniya, CAR, ABŞ, Yaponiya, Meksika və Kubadakı bir sıra istiqamətlər də daxil edilib.
S.B.
www.oxu.az
"
"Azərbaycana ova gələn ərəblərdən inanılmaz addım – VİDEOSəudiyyə Ərəbistanının şahzadəsi quşlarına 80 təyyarə bileti alıb.
Oxu.Az baku.ws-ə istinadən xəbər verir ki, bu barədə sosial şəbəkələrdə məlumat yayılıb.
Tez-tez Azərbaycana gələn ərəblərin bu dəfə etdiyi hərəkət dünya mətbuatının da gündəminə düşüb.
Böyük müzakirələrə səbəb olan görüntülər qısa zamanda internetdə günün mövzusuna çevrilib. Şahin quşlarının gözünü bağlayaraq təyyarəyə mindiriblər. Ərəblər ova getdiyi ölkələrə öz quşlarını da aparırlar.
Qeyd edək ki, son illər ərəblərin Azərbaycana səfərlərinin də sayı artıb. Tez-tez ölkəmizə baş çəkən ərəblər rayonlarda ova gedir və istirahət edirlər.




A.M.
www.oxu.az
"
"Nahid Bağırov: Xəzərin potensialından maksimum istifadə etməliyik“Yay mövsümündə Xəzər dənizinin potensialından maksimum istifadə etməliyik”.
Oxu.Az xəbər verir ki, bunu Prezident İlham Əliyevin iştirakı ilə Heydər Əliyev Mərkəzində keçirilən “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının üçüncü ilinin yekunlarına həsr olunmuş konfransda çıxışı zamanı Azərbaycan Turizm Assosiasiyasının rəhbəri Nahid Bağırov deyib.
Onun sözlərinə görə, bir sıra ölkələrin, o cümlədən Qətər, Oman, Səudiyyə Ərəbistanı, Bəhreyn, Küveyt, Yaponiya, Çin, Cənubi Koreya, Malayziya və Sinqapur vətəndaşları üçün 2016-cı ildən etibarən hava limanlarında sadələşdirilmiş viza rəsmiləşdirilməsinə başlanması ölkəmizə səyahət edən xarici turistlərin sayını əhəmiyyətli dərəcədə artırıb.
N.Bağırov əlavə edib ki, 2015-ci illə müqayisədə 2016-cı ildə Azərbaycana İordaniyadan 2 dəfə, Küveytdən 3,2 dəfə, Qətərdən 5,5 dəfə, Səudiyyə Ərəbistanından və Omandan 10 dəfə, Birləşmiş Ərəb Əmirliklərindən 22 dəfə, İraqdan 30 dəfə çox turist gəlib.
Assosiasiya rəhbəri bildirib ki, son illər daxili turizm regionlarda daha çox inkişaf edir:
“Ölkəmizdə turizm sənayesinin daha da inkişafı üçün bir neçə addımın atılması arzuolunandır. Buna misal kimi, ölkəmiz üçün prioritet olaraq seçilmiş ölkələrdən birbaşa uçuşların sayının artırılmasını, aviabiletlərin və yerləşdirmə vasitələrinin qiymətlərinin daha münasib olmasını, ölkəmizdə hostellərin, bir və iki ulduz kateqoriyalı mehmanxanaların tikilməsini, xarici turizm üzrə ixtisaslaşan şirkətlərə müəyyən güzəştlərin edilməsini göstərmək olar. 
Bununla yanaşı, turistləri ölkəmizin füsunkar təbiəti, özünəməxsus mədəniyyəti, zəngin və möhtəşəm tarixi, milli mətbəxi ilə bərabər Xəzər dənizi də çox maraqlandırır. 
Yay mövsümündə Xəzər dənizinin potensialından maksimum istifadə etməli, dəniz gəzintiləri, adalarda turizmin inkişaf etdirilməsi imkanlarından yararlanmalıyıq”.
U.A.
www.oxu.az
"
"Xarici pasport almaq neçəyədir? – DÖVLƏT RÜSUMLARISon aylarda xarici pasport almaq istəyənlərin müraciətləri artıb. “Dövlət rüsumu haqqında” qanuna əsasən, ümumvətəndaş pasportları maksimum 10 iş günü müddətində verilir. 
Oxu.Az Fins.az-a istinadən xarici pasportlarının verilməsi və dəyişdirilməsi üçün dövlət rüsumlarını təqdim edir:
1 yaşınadək uşaqlar üçün - 10 manat;
1 yaşından 3 yaşınadək uşaqlar üçün - 20 manat;
3 yaşından 18 yaşınadək uşaqlar üçün - 30 manat;
18  yaşına çatmış vətəndaşlara - 40 manat.
5 iş günü müddətində verildikdə və ya dəyişdirildikdə:
1 yaşınadək uşaqlar üçün - 20 manat;
1 yaşından 3 yaşınadək uşaqlar üçün - 40 manat;
3 yaşından 18 yaşınadək uşaqlar üçün - 60 manat;
18 yaşına çatmış vətəndaşlara - 80 manat.
1 iş günü müddətində verildikdə və ya dəyişdirildikdə:
1 yaşınadək uşaqlar üçün - 40 manat;
1 yaşından 3 yaşınadək uşaqlar üçün - 80 manat;
3 yaşından 18 yaşınadək uşaqlar üçün - 120 manat;
18 yaşına çatmış vətəndaşlara - 160 manat təşkil edir.
Qeyd edək ki, bu qiymətlər Daxili İşlər Nazirliyinin Miqrasiya Pasport Xidmətində və ASAN Xidmətdə eynidir. 
U.A.
www.oxu.az
"
"Nazirlikdə böyük maliyyə pozuntusu aşkarlandıHesablama Palatasının son iclasında 2014-2015-ci illər və 2016-cı ilin 6 ayı ərzində dövlət büdcəsindən Mədəniyyət və Turizm Nazirliyi və tabeli qurumlara ayrılmış vəsaitlərin istifadəsinə dair auditin nəticələri haqqında hesabat təsdiq olunub.
Oxu.Az Palatanın saytına istinadən xəbər verir ki, audit tədbiri Mədəniyyət və Turizm Nazirliyi, 3 film studiyası, C.Cabbarlı adına Azərbaycanfilm Kinostudiyası və Mədəni İrsin Qorunması, İnkişafı və Bərpası üzrə Dövlət Xidmətində həyata keçirilib və 305650,8 min manat məbləğində vəsaiti əhatə edib.
Nazirlik tərəfindən büdcə vəsaitlərinə olan tələbat barədə proqnoz layihələri hazırlanarkən nazirliyin və onun tabeliyində olan müəssisələrin maliyyə təsərrüfat fəaliyyətinin nəticələri tam qiymətləndirilməyib, bəzi xərc maddələri üzrə müvafiq hesablamalar aparılmayıb, əvvəlki illərin icra göstəriciləri nəzərə alınmayıb, nəticədə bəzi hallarda vəsaitlərin təyinatı dəyişdirilərək xərc edilib, büdcədə bu məqsədlə vəsait nəzərdə tutulmadığı halda, müxtəlif qurumlara dövlət büdcəsindən maliyyə yardımları göstərilib.
Müəyyən edilib ki, Nazirliyin tabeliyində olan bəzi qurumlara məxsus əmlakın icarəyə verilməsindən əldə olunan gəlirin dövlət büdcəsinə köçürülməsi qismən təmin edilməyib, auditlə əhatə olunan dövrdə qaimə fakturalarla verilməsi rəsmiləşdirilən avadanlıqlar və qeyri-maddi aktivlər uçota alınmayıb.
Auditin nəticələri barədə Milli Məclisə məlumat təqdim edilib.
Daha ətraflı məlumat üçün aşağıdakı bu linkə keçid edə bilərsiniz.
U.A.
www.oxu.az
"
"Azərbaycanda helikopterlə uçuşlar təşkil olunacaq – FOTOAzərbaycanda daxili turizm böyük populyarlıq qazanır. Bu da aydındır - unikal təbiət, əlverişli iqlim şəraiti, inkişaf etmiş infrastruktur və xeyli müxtəlif növ istirahət imkanları. Bununla yanaşı, ölkəmizdə gəzməli yerləri görməyə gələn xarici qonaqların sayı ildən-ilə artır.
Oxu.Az xəbər verir ki, “Silk Way Helicopter Services” (SWHS) aviaşirkəti səyahət həvəskarlarına unikal hava səyahətlərinin geniş çeşidini təklif etməyə hazırdır.
SWHS aviaşirkətinin potensialı turistlərin və sahibkarların hava limanından ölkənin istənilən nöqtəsinə çarter reysi ilə uçuşunu həyata keçirməyə imkan verir. Şirkətin aviasiya personalının peşəkarlıq səviyyəsi, onun müasir texniki parkı, aparıcı xarici şirkətlər ilə əməkdaşlıq bu tipli aviareyslərin yüksək səviyyədə təşkilinə zəmanət verir.
SWHS aviaşirkətinin Zabrat aeroportunda yerləşən hava gəmiləri parkına “Sikorsky S-92A” və “Augusta Westland  AW-139” kimi müasir və komfortlu vertolyotlar daxildir. Vertolyota minmədən öncə təcrübəli təlimatçılar sərnişinləri təlimatlandırırlar.
Vertolyot turu təkcə sürət hissindən zövq almağa deyil, eyni zamanda adi yerləri yeni rakursdan görmək və şəklini çəkmək, həmçinin başqa nəqliyyat vasitəsi ilə getməyin mümkün olmadığı yerlərə getmək üçün unikal imkan yaradır. 
SWHS aviaşirkətinin saytında vertolyotların onlayn sifarişi xidmətindən istifadə etmək (http://www.swhs.az/az/online-booking), həmçinin (+99412) 437-40-49 və (+99412) 437-18-17 telefon nömrələri vasitəsilə lazımi məlumatı almaq mümkündür. Yaxın zamanda SWHS aviaşirkətinin çağrı mərkəzi 1670 qısa nömrəsində fəaliyyətə başlayacaq.











U.A.
www.oxu.az
"
"Naftalanda 16 metr hündürlüyündə samovar – FOTOBurada hər il Xocalı şəhidlərinin xatirəsinə ehsan verilir.
Azərbaycanın Naftalan şəhərində qeyri-adi çay evi var. Buranın qeyri-adiliyinə səbəb isə çay evinin böyük samovar formasında olmasıdır. Samovarın ayaqları 3 mərtəbəli çay evinin birinci mərtəbəsini təşkil edir. Tikilinin eyvanları qulp, damı isə dəmkeş formasındadır. Binaya giriş mərkəzdə quraşdırılan dairəvi pilləkənlərlə mümkündür.
Oxu.Az Sputnik-ə istinadən xəbər verir ki, buranın qəribəliklərindən biri də odur ki, layihəni hazırlayan memar binanın hündürlüyünü 16 metr yox, məhz 15 metr 99 sm ölçüsündə müəyyənləşdirib. Samovar çay evi Naftalana gələn yerli və xarici turistlərin ən çox baş çəkdikləri məkanlardandır.

İnşasına 1989-cu ildə dövlət müəssisəsi kimi başlayan obyektin bünövrəsi hazır olduqdan sonra tikintisinə ara verilib. Binanı hazırlayıb başa çatdırmağı şəhər sakini Ərəstun Əliyev öz üzərinə götürüb. Üç ilə hazır olan çay evi, 1992-ci ildən fəaliyyətə başlayıb. Ə. Əliyev 2005-ci ildə dünyasını dəyişdikdən sonra oğlanları Toğrul və Tural çay evinin fəaliyyətini dayandırmasına imkan verməyiblər. Tural Əliyev atasının binaya və ərafındakı bağın salınmasına çox əziyyət çəkdiyini, fəhlə kimi qolunu çirməyib tikintidə iştirak etdiyini deyir. Hələ sağlığında Ərəstun Əliyev ""evimin satılmasına razıyam, amma buranın yox"" deyərmiş. Bu səbəbdəndə oğlanları atalarının ruhu şad olsun deyə tikilini bir yadigar, bir miras olaraq qoruyub saxlayırlar.

“Kimsə bizə buranın satılmasını təklif edərsə, özümüzü təhqir olunmuş hesab edərik” – deyir Tural.
Onun sözlərinə görə, tikilinin bağında 54 ədəd xan çinar, 28 ədəd şam ağacı var: “Onların hər birini atam öz əlləri ilə əkib, becərib, əziyyətlə suvarıb əmələ gətirib. Onda biz qardaşımla balaca idik. Naftalanda suvarmada problemlər vardı, su tapılmırdı. İki qardaş, hərəmiz su qablarının bir qulpundan tutub su daşıyar, atamıza kömək edərdik” – Tural fikrini davam etdirir.

Ərəstun Əliyev dünyadan köçsə də, ondan qalan ənənəni oğlanları bu gün də davam etdirirlər. T. Əliyevin sözlərinə görə, bu yaxınlaradək Naftalanda Xocalıdan olan məcburi köçkünlər məskunlaşıblarmış: “Atam hər il fevralın 26-da Xocalı soyqırımının ildönümündə burada ehsan verərdi. O, hazırda haqq dünyasında olsa da, bu ənənəni indi biz davam etdiririk”.
A.M.
www.oxu.az
"
"AZAL: Gəncə və Qəbələyə uçuşlar davam etdiriləcək – YENİLƏNİB“Azərbaycan Hava Yolları” (AZAL) fevralın 15-dən etibarən Bakı-Gəncə marşrutu, fevralın 17-dən etibarən isə Bakı-Qəbələ marşrutu üzrə müntəzəm reysləri yerinə yetirməyə davam edəcək.
Dövlət şirkətinin mətbuat xidmətindən Oxu.Az-a verilən məlumata görə, Bakı-Gəncə reysləri bazar ertəsi, çərşənbə, cümə və bazar günləri, Qəbələyə reyslər isə cümə və bazar günləri yerinə yetiriləcək.
Heydər Əliyev Beynəlxalq Hava Limanından (GYD) uçuş saat 11:05–də, Gəncə Beynəlxalq Hava Limanına (KVD) enmə - saat 12:05-də. Gəncədən uçuş - saat 13:05-də, Heydər Əliyev Beynəlxalq Hava Limanına enmə - saat 14:05-də.
Bakıdan Qəbələyə uçuş saat 16:30–da, Qəbələ Beynəlxalq Hava Limanına (GBB) enmə - saat 17:25-də. Qəbələdən uçuş - saat 18:15-də, Heydər Əliyev Beynəlxalq Hava Limanına enmə - saat 19:10-da.
Daxili istiqamətlər üzrə aviabiletlərin qiyməti Tarif Şurası tərəfindən müəyyənləşdirilmib. Bakı-Gəncə istiqaməti üzrə bir tərəfə aviabiletin qiyməti 56 manat, Bakı-Qəbələ marşrutu üzrə isə bir tərəfə aviabiletin qiyməti 48 manat müəyyən edilib.
15:30
Bakı-Gəncə aviareysi bərpa olunur. 
Oxu.Az-ın APA-ya istinadən məlumatına görə, Gəncə şəhər İcra Hakimiyyətinin müraciəti əsasında fevralın 5-dən Gəncə-Bakı-Gəncə aviareysi bərpa olunacaq.
Həftədə 4 dəfə (bazarertrsi, çərşnənbə, cümə və bazar) olmaqla, uçuşlar ""Azərbaycan Hava Yolları"" QSC (AZAL) tərəfindən həyata keçiriləcək.
AZAL cari il yanvarın 9-dan etibarən Bakı-Gəncə-Bakı marşrutu üzrə uçuşların dayandırılmasına qərar verib. AZAL-ın mətbuat xidmətinin rəhbəri Paşa Kəsəmənski ""APA-Economics""ə açıqlamasında bildirib ki, uçuşlar kommersiya baxımından qeyri-effektivdir və uçuşların dayandırılmasının səbəbi də məhz budur.
S.B.
www.oxu.az
"
"Hindistana getmək asanlaşdıHindistan Azərbaycanı viza almaq üçün vətəndaşların internet vasitəsilə müraciət edə biləcəyi ölkələr siyahısına daxil edib.
Oxu.Az-ın Trendə istinadən məlumatına görə, bu barədə Hindistanın Bakıdakı səfirliyindən məlumat veriblər.
Məlumata görə, yaxın zamanlarda Hindistana getmək istəyən Azərbaycan vətəndaşları vasitəçilərin yardımı olmadan sənədləri on-layn təqdim edə biləcəklər.
İ.N
www.oxu.az
"
"Azərbaycanda 4000 nəfərə ovla məşğul olmağa icazə verilibAzərbaycanda ovçuluqla məşğul olan şəxslərə necə nəzarət olunur və hansı şəxslərə bunun üçün icazə verilir?
Oxu.Az xəbər verir ki, məsələ ilə bağlı Trend-ə açıqlama verən Ekologiya və Təbii Sərvətlər Nazirliyinin Bioloji müxtəlifliyin qorunması və xüsusi mühafizə olunan təbiət ərazilərinin inkişafı departamentinin direktor əvəzi Hikmət Əlizadə ovçuluqla məşğul olan şəxslərə nəzarət və il ərzində bu istiqamətdə həyata keçirilən tədbirlərdən danışıb.
“Ov mövsümünə hazırlaşan şəxs hansı heyvan növünü ovlamaq istəyirsə, bunun üçün nazirliyə və ya əlaqədar rayon şöbələrinə müraciət etməlidir. Hər heyvanı ovlamanın da ayrıca rüsumu var. Həmin rüsumlar ödənildikdən sonra ovçu ov etməyə icazə alır. Nazirlər Kabinetinin 2004-cü il tarixli qərarı ilə hər bir ov heyvanının vurulması üçün rüsum müəyyənləşdirilib. Bu məbləğ quşlar üçün 1 manatdan 4 manata qədər dəyişir. Digər vəhşi heyvanlarla bağlı isə daha yüksək məbləğ müəyyən edilib”.
Nazirlik rəsmisi deyib ki, limit bitdikdən sonra ov edən şəxs yaxalanarsa, onun barəsində ölçü götürülür və cərimələnir:
“Hazırda Azərbaycanda təxminən 4000 nəfər “Ovçuluq bileti” ilə təmin edilib. Buna baxmayaraq, ölkədə qanunsuz ov edənlər də var və bu şəxslərlə bağlı mübarizə tədbirləri davam etdirilir. Bizdə cəmi 4000-ə yaxın şəxsə “Ovçuluq bileti” verilib, qalanları qanunsuz ovla məşğuldurlar”.
H.Əlizadə bildirib ki, Ekologiya və Təbii Sərvətlər Nazirliyi qanunsuz ovçuluqla məşğul olan şəxslərlə mütəmadi mübarizə aparır:
“Ötən il Azərbaycanda qanunsuz ovla məşğul olan 16 əcnəbi vətəndaş saxlanılıb. Saxlanılanların hər birinə 2 min manat məbləğində cərimə tətbiq edilib. Bununla yanaşı, həmin şəxslərin ölkədən deportasiya edilməsi üçün Dövlət Miqrasiya Xidmətinə müraciət olunub”.
O əlavə edib ki, xarici vətəndaşlarla yanaşı, ölkə vətəndaşları da qanunsuz ovla məşğul olurlar: “Keçirilən reydlər nəticəsində saxlanılan şəxslərin ova gəlməsi sübut olunarsa, onlar 1000 manatdan 2000 manata qədər cərimələnir, əgər həmin şəxs ovla yaxalanıbsa, vurduğu heyvana görə əlavə cərimə ödəyir. 2016-cı ildə ölkədə 213 yerli vətəndaş qanunsuz ov etdiyi üçün saxlanılıb. Onlardan ümumilikdə 193 ov tüfəngi, 632 patron aşkar edilərək götürülüb. Həmin şəxslər ümumilikdə 193 min 317 manat cərimə edilib”.
H.Əlizadənin sözlərinə görə, Azərbaycana xarici ölkələrdən, xüsusən də ərəb ölkələrindən ova gələnlər var: “Həmin şəxslər Azərbaycanda ov sahəsində fəaliyyət göstərən şirkətlərin vasitəsilə gəlir. Bu şəxslərin ov qaydalarına riayət etməsi barədə nazirliyə müraciət edən şirkətlər öhdəlik götürür və onları qaydalarla təlimatlandırır. Ötən il 200 nəfər xarici vətəndaş Azərbaycanda ov etmək üçün icazə alıb”.
Nazirlik rəsmisi ov mövsümü üçün tətbiq edilən limiti də açıqlayıb: “Ötən il yerli vətəndaşlar üçün quş ovuna 700, dovşan ovuna 580, çöl donuzu ovuna 16, Dağıstan turunun ovuna isə 10 icazə verilib. Ötən il quş, dovşan və digər heyvanların ovlanması üçün xarici vətəndaşlara verilən icazələrin sayı isə 200 olub”.
A.M.
www.oxu.az
"
"Turistlər arasında sorğu: Dünyanın ən yaxşı hoteli hansıdır?“TripAdvisor” xidməti turistlər arasında “Dünyanın ən yaxşı hoteli hansıdır?” sualı ilə sorğu keçirib. 
Oxu.Az Fins.az-a istinadən xəbər verir ki, xidmətin keçirdiyi sorğu əsasında məlum olub ki, dünya turistlərinin ən çox bəyəndiyi hotel Macarıstanın paytaxtında yerləşən “Aria Hotel Budapest”di. 
Sıralamanın ikinci pilləsində isə “Mandapa Hotel”i qərarlaşıb.
Hotel “Ritz-Carlton” hotellər şəbəkəsinə daxildir. Hotel İndoneziyanın Bali adasında yerləşir. Üçlüyü isə “Turin Palace Hotel” tamamlayır. 
Hotel İtaliyanın Turin şəhərində yerləşir. 25 pillədən ibarət olan sıralamanın sonuncu pilləsində “Herods Vitalis Spa Hotel” qərarlaşıb. Hotel İsrailin Eylat istirahət mərkəzində yerləşir. 
U.A.
www.oxu.az
"
"London polisi tərəfindən saxlanılan AZAL-ın bələdçiləri sərbəst buraxılıb“London polisi tərəfindən saxlanılan “Azərbaycan Hava Yolları” QSC-nin (AZAL) bələdçiləri artıq sərbəst buraxılıb”.
Oxu.Az xəbər verir ki, bunu AZAL prezidentinin ictimaiyyətlə əlaqələr üzrə köməkçisi Paşa Kəsəmənski bildirib.
Onun sözlərinə görə, bələdçilər yaxın zamanda Azərbaycana qayıdacaqlar: “Onların nə zaman qayıdacağı müvafiq prosedurlardan asılıdır”.
Ötən gün AZAL-ın mətbuat xidmətinin yaydığı açıqlamada qeyd edilib ki, yanvarın 24-də dövlət şirkəti tərəfindən Bakı-London aviareysi yerinə yetirilən zaman sərnişinlərdən biri spirtli içkidən həddindən artıq istifadə edib və buna aviareysin digər sərnişinləri də şahid olub.
Uçuş zamanı həmin sərnişin ona əlavə spirtli içki verilməsi üçün çoxsaylı tələblərinə təyyarə bələdçiləri tərəfindən imtina edilməsinə narazılığını bildirib.
Aviareys yerinə yetirildikdən sonra Hitrou hava limanında London polisinə təyyarə bələdçilərinin aviareysin sərnişininə guya ləyaqətsiz davranışı ilə bağlı şikayət daxil olub.
Haqqında şikayət daxil olan təyyarə bələdçiləri hadisə ilə bağlı bütün halların araşdırılması məqsədi ilə Hitrou hava limanı polisi tərəfindən saxlanılıb.
U.A.
www.oxu.az
"
"Ucuz aviabilet almaq üçün – QAYDALARBelə bir deyim var, pulu əşyalara yox, təəssüratlara xərcləmək lazımdır. Nə fərqi var ki, sənin ayaqqabılarının neçə yaşı var, əgər sən onları geyinərək Parisdə gəzirsənsə.
Artıq böyük məbləğdə pul xərcləmədən də səyahət etmək olar. Lakin bu istəyi həyata keçirmək üçün bəzi sirləri bilmək lazımdır, hansı ki sizə daha ucuz aviabiletlər tapmaqda kömək edə bilər. 
Oxu.Az Fins.az-a istinadən ucuz bilet almağın qaydalarını təqdim edir.
Ucuz aviabilet tapmaq üçün “Skyscanner”, “Aviasales”, “Oneworld” kimi proqramlardan istifadə edin. Bu zaman bir neçə aviaşirkətin səmərəli qiymətə olan biletləri haqqında məlumat əldə edə bilərsiniz. Həmçinin, qiymətlərlə yanaşı, uyğun vaxt da seçə biləcəksiniz.
Səyahət etmək üçün ən vacib məsələlərdən biri də tarixin seçilməsidir. Məlumat üçün bildirək ki, ən ucuz biletlər, əsasən, həftənin ikinci gününə olan biletlərdə olur. Lakin həftə sonuna yaxın bu qiymətlər sürətlə artmağa başlayır.
Burada bir balaca hiylə var. Belə ki, həftəsonu geri uçuşu, aviaşirkətlər biznes uçuşu qəbul edir. Ona görə də bu biletlərin qiymətləri, adətən, baha olur. Uçuşunuzu bir gün təxirə salmaqla nəzərəçarpacaq dərəcədə qənaət etmiş olacaqsınız.
Aviaşirkətlər haqqında xəbərlərə abunə olmaqla da daim endirimlər və biletlərə olan endirim kampaniyalarından yararlana bilərsiniz. Bundan başqa, kampaniyada olan biletlər də tez bir zamanda alına bilər. Odur ki, bunun üçün vaxtında hərəkətə keçmək lazımdır.
Loukesterlər
Daha məqsədəuyğun olardı ki, loukesterlərlə uçuşlar edəsiniz. Çünki loukestərlərdə xidmətlər az olduğundan qiymətlər də ucuz olur.
Ucuz başa gələn uçuşlar, əsasən ya səhər tezdən, ya da gecə saatlarında həyata keçirilir. Odur ki, səyahətə hazırlaşmamışdan öncə bütün bunları nəzərə alsanız, əlavə xərclərin qarşısını almış olacaqsınız.
U.A.
www.oxu.az
"
"Bakı-London aviareysində hadisə – YENİLƏNİB“Azərbaycan Hava Yolları” (AZAL) aviaşirkətinin London-Bakı marşrutu ilə uçan təyyarəsi Londondan Bakıya yola düşüb. 
Oxu.Az-ın məlumatına görə, bu barədə Trend-ə AZAL-ın mətbuat katibi Paşa Kəsəmənski deyib.
12:07
Yanvarın 24-də “Azərbaycan Hava Yolları” (AZAL) aviaşirkəti tərəfindən Bakı-London aviareysi yerinə yetirilən zaman sərnişinlərdən biri spirtli içkidən həddindən artıq istifadə edib və buna aviareysin digər sərnişinləri də şahid olub.
Oxu.Az-a AZAL-dan verilən məlumata görə, uçuş zamanı həmin sərnişin ona əlavə spirtli içki verilməsi üçün çoxsaylı tələblərinə təyyarə bələdçiləri tərəfindən imtina edilməsinə narazılığını bildirib.
Aviareys yerinə yetirildikdən sonra Hitrou hava limanında London polisinə təyyarə bələdçilərinin aviareysin sərnişininə guya ləyaqətsiz davranışı ilə bağlı şikayət daxil olub.
Haqqında şikayət daxil olan təyyarə bələdçiləri hadisə ilə bağlı bütün halların araşdırılması məqsədi ilə Hitrou hava limanı polisi tərəfindən saxlanılıb.
U.A.
www.oxu.az
"
"Nazirdən yeni rəis təyinatlarıAzərbaycanda yeni yaradılan regional mədəniyyət idarələrinə rəis təyinatları olub.
Oxu.Az xəbər verir ki, bu barədə “Report”a Mədəniyyət və Turizm Nazirliyindən bildirilib. 
Nazirlikdən qeyd edilib ki, Mədəniyyət və Turizm naziri Əbülfəs Qarayevin əmrlərinə əsasən, Vüqar Zeynalov Bakı Şəhər Mədəniyyət və Turizm Baş İdarəsinin, Mehman Şükürov Sumqayıt Mədəniyyət və Turizm Baş İdarəsinin, Nazim Ağayev Xaçmaz Regional Mədəniyyət və Turizm İdarəsinin, Elnur Hüseynov İsmayıllı Regional Mədəniyyət və Turizm İdarəsinin, Mirvari Zeynalova Şəki Regional Mədəniyyət və Turizm İdarəsinin, Elman Məmmədov Kürdəmir Regional Mədəniyyət və Turizm İdarəsinin rəisi vəzifəsinə təyin ediliblər.
U.A.
www.oxu.az
"
"Yaşamaq üçün ən ucuz şəhərlərin siyahısıBu il Tunis yaşamaq üçün ən ucuz şəhərin siyahısında birinci olub. 
Oxu.Az Modern.az-a istinadən xəbər verir ki, bu reytinqi Almaniyanın yük taksisi xidmətlərini göstərən “Movinga” şirkəti hazırlayıb.
Ekspertlər yeni getdiyiniz yerdə birinci aydakı yaşayışınız – mənzil kirayəsi, telefon xidməti, yemək və nəqliyyat xərclərini hesablayıblar.
Beləliklə, Afrikadakı eyniadlı ölkənin paytaxtı olan Tunisdə bu xərclər 398 dollara başa gəlir.
İkinci yerdə Hindistanın cənubundakı Banqalor şəhəridir – ora getməyinizə təxminən 422 dollar xərciniz çıxacaq. Ardınca 532 dollardan bir az çox lazım olacaq ölkə Qahirədir.
Dördüncü sırada Buxarestdir. Burada birinci ayda yaşamaq 583 dollara başa gəlir. Sonrakı yerdə gələn Kolumbiyanın Medelinu şəhərinə gedişiniz üçün 603,6 dollar lazımdır.
İlk onluğa Bolqarıstanın paytaxtı Sofiya, Kolumbiyanın paytaxtı Boqota, Nigeriyanın paytaxtı Laqos, Riqa və Budapeşt də düşüb.
Siyahıda ümumilikdə 75 yaşayış məntəqəsi var. Sonuncu yerdə Anqolanın paytaxtı Luandadır. Burada birinci ayda yaşamaq üçün 3,3 min dollar xərcləmək lazımdır.
U.A.
www.oxu.az
"
"Kanadaya miqrasiya qaydaları – ARAŞDIRMADünyada qloballaşma prosesi sürətlə artır. Bu həm iqtisadiyyat, həm də insanların bir ölkədən başqa ölkəyə miqrasiyasında da özünü göstərir. Hətta elə ölkələr var ki, miqrant qəbulunda da maraqlıdır. Belə ölkələrdən biri də Kanadadır.
Bu ölkənin parlamenti ölkə vətəndaşlığının alınmasını sadələşdirən qanun layihəsini də müzakirə edir. Belə ki, 2017-ci ildə 300 min miqrantı qəbul etməyi planlaşdıran rəsmi Ottava bu rəqəmi 450 min nəfərə çatdırmağı düşünür. Eyni zamanda vətəndaşlıq almaq üçün tələb olunan ingilis və fransız dili imtahanlarının da aradan qaldırılması təklif olunur.
Oxu.Az ölkə vətəndaşlarının Kanadaya maraqlarının artdığını nəzərə alaraq, bu ölkəyə miqrasiya qaydalarını təqdim edir.
Məlumat üçün qeyd edək ki, Kanadanın Azərbaycanda səfirliyi olmadığı üçün Azərbaycandan bu ölkəyə miqrasiya etmək istəyənlərin sənədləri toplanaraq Kanadanın Ankaradakı konsulluğuna göndərilir. Bakıda sənədlər Beynəlxalq Miqrasiya Təşkilatında (BMqT) qəbul edilir.
Ekspert Maya Nağıyevanın sözlərinə görə, sənədlər Ankaraya 1 həftə ərzində çatır:
“Buna səbəb Bakıdan Ankaraya uçuşların həftədə iki dəfə həyata keçirilməsidir. Kanadaya səfər etmək istəyənlər də sənədlərini Kanadanın ölkəmizdəki rəsmi nümayəndəliyi BMqT-a təqdim etməlidirlər. Nümayəndəlik Yaşar Hüseynov küçəsi 18, AZ-1069 ünvanında yerləşir.
Viza rüsumlarına gəlincə isə M.Nağıyeva bu məbləğin 120-160 avro aralığında olduğunu bildirib: “Rüsumun məbləğinin dəyişməsi alınan vizanın müddətindən asılıdır. Viza, adətən, 6 aylıq müddətə verilir.
Bundan başqa, Kanadaya səfər edən şəxsin bank hesabında ən azı 5 min Kanada dolları (3779 ABŞ dolları) olmalıdır. Viza verilməsi və ya imtina edilməsi qərarı yalnız Kanada İmmiqrasiya, Qaçqınlar və Vətəndaşlıq Bürosu (IRCC) immiqrasiya məsələləri üzrə məsul əməkdaşları tərəfindən verilir”.
Ekspert Azər Allahverənov Kanadaya miqrasiya qaydalarının Avropa ölkələri ilə müqayisədə şərtlərinin elə də sərt olmadığını qeyd edib.
Ekspertin sözlərinə görə, buna səbəb Kanada hökumətinin miqrantların hesabına iqtisadi proqramların inkişafına nail olmasıdır. 
“Məhz bu səbəbdən həmin ölkədə hətta miqrasiya proqramlarının olduğu da bildirilir”, - deyə ekspert sözlərinə əlavə edib.
A.Allahverənov bu ölkəyə miqrasiya edə bilmək üçün ən əsas şərtlərdən birinin də ingilis və ya fransız dillərini bilməyin vacib olduğunu bildirib: “Kanadaya miqrasiya etmək istəyənlərin sənədlərinə və suallara verdikləri cavablara görə müəyyən ballar verilir. İndi mininal bal 65 müəyyən edilib. Əvvəllər isə toplanmalı olan bal 75 idi”.
Ekspertin bildirdiyinə görə, əgər Kanada vətəndaşı əcnəbi kişi və ya qadınla ailə həyatı qurursa,  Kanada vətəndaşı olan şəxs ilk 6 ayda əcnəbi şəxsin bütün maliyyə xərclərini qarşılamalıdır: “2016-cı ilin statistikasına görə, Kanadada 36 milyon 286 min insan yaşayır. Onlardan 17 milyon 995 min nəfəri kişi, 18 milyon 290 min nəfəri isə zərif cinsin nümayəndələridir”.
Ekspertin sözlərinə görə, çox vaxt qaçqın kimi Kanadaya miqrasiya etmək istəyənlər problemlərlə üzləşir: “Ən əsas da əgər Kanada 3-cü bir ölkə kimi seçilibsə. Misal üçün, əgər Əfqanıstan vətəndaşı Avropaya miqrasiya edibsə və buradan da Kanadaya getmək istəyirsə, həmin şəxs sübut etməlidir ki, həqiqətən də, Avropada olduğu şəhərdə ona qarşı əsassız təqiblər olub.
A.Allahverənov Kanadada peşələrin xüsusi təsnifatlarının olduğunu qeyd edib: “Bunlar Zero A, B, C və D kateqoriyalarına bölünüb. Zero kateqoriyası, əsasən, Kanadada vacib olan peşə sahələrini əhatə edir. Misal olaraq, bura balıq ovlayan gəminin kapitanı kimi vəzifə daxildir. A kateqoriyasına isə həkim, arxitektur və s. bu kimi peşələr daxildir.
Ən sonuncu iş təsnifatını isə D qrupu əhatə edir. Bu qrupa daxil olan işlər neft sektorunda fəhlə, meyvə və tərəvəzlərin çeşidlənməsi kimi işlər aiddir”.
Xatırladaq ki, Kanadada rəsmi iki dövlət dili var - ingilis və fransız. Yerli əhalinin 67%-i ingilis, 21,5%-i fransız dilində danışır. Kanadanın ən böyük şəhərləri isə Toronto, Monreal, Vankuver və Ottavadır.
Ölkənin paytaxtı isə Ottava şəhəridir. 2016-cı ilin statistikasına görə, Kanadada 175 min azərbaycanlı yaşayır.
Mənbə: Fins.az
U.A.
www.oxu.az
"
"Ekvadorun tropik meşələrində yaşayan qədim qəbilə – VİDEO + FOTOBritaniyalı fotoqraf Ekvadorun tropik meşələrində hələ də qədim zamanlardakı kimi borularla atılan zəhərli oxlarla ov edən Huorani qəbiləsinin yaşayışı haqqında reportaj hazırlayıb. 
Oxu.Az DailyMail-ə istinadən xəbər verir ki, 4000-ə yaxın üzvü olan bu qəbilənin üzvləri Amazon meşələrində yaşayan meymunları, çöl donuzlarını, tukan və ekzotik quşları ovlayaraq həyatda qalırlar. 
Huorani qəbiləsinin üzvlərinin bir xüsusi özəlliyi də ondadır ki, onların ayaqları yaşadıqları cəngəllik şəraitinə uyğun olaraq adi insanlarınkından fərqli formada təkamül keçirib. Onların ayaqları daha yastı, barmaqları daha balacadır. Bu da onlara ov meymunları ovlamaq üçün ağaclara daha cəld dırmaşmağa kömək edir. 

































İsmayıl Nur
www.oxu.az
"
"Zəngin ərəb şahzadə və şeyxlərinin Azərbaycandakı ov macəraları – FOTO + VİDEO  Zəngin ərəb şahzadə və şeyxlərinin Azərbaycandakı ov macəralarının yeni görüntüləri yayılıb.
Oxu.Az baku.ws-ə istinadən xəbər verir ki, onlar Azərbaycanın Saatlı, İmişli, Zərdab, Cəlilabad, Horadiz kimi rayonlarında ovla məşğul olublar.
Yüzlərlə canlı ovlayan varlı ərəblər bu əyləncələrini sosial şəbəkələrdə paylaşaraq insanlara nümayiş etdiriblər. Videolardan görünür ki, ərəblər Azərbaycana hazırlıqlı gəliblər və bütün silah-sursatlarla təmin olunublar. Xüsusilə Qətər və Dubaydan ölkəmizə axın edən ərəblərin ova və Azərbaycana marağı həddən artıqdır.
























A.M.
www.oxu.az
"
"Təyyarəyə vaxtında çata bilməsəniz nə etməlisiniz? – TÖVSİYƏSəyahətə gedənlərin ən böyük qorxularından biri də təyyarəyə vaxtında çata bilməməkdir. 
Çox insan bu tip situasiyalarda nə edəcəyini bilmir. Pulumu geri ala bilərəmmi? Uçuşun tarixini dəyişdirmək mümkündürmü? Uçuşa vaxtında çata bilməsəm, nə etməliyəm?
Oxu.Az Seyyah.az-a istinadən bu kimi suallara cavab axtarıb.
Tıxac, xəstəlik, yaddan çıxan pasport və digər hadisələr zamanı sərnişinlər təyyarəyə vaxtında çata bilmir. Əgər belə vəziyyətlə rastlaşsanız, ilk etməli olduğunuz bilet aldığınız şirkətin satış mərkəzlərinə getməkdir.
Situasiya hava yolları şirkətinə və biletin sinfinə görə dəyişir. Bir qayda olaraq, sərnişin reysə bir neçə saat qalmış uçuşdan imtina edirsə, ondan müəyyən miqdarda cərimə kəsilir. 
Lakin reysə vaxtında çata bilməyəndə isə bir çox şirkət ödədiyiniz məbləği geri qaytarmır.
Əgər dönüş üçün bilet almısınızsa, avtomatik həmin bilet də ləğv edilir və təkrar satışa çıxarılır. Bu riski azaltmaq üçün gediş-dönüş biletlərinizi ayrı almağınız məsləhətdir.
Digər tərəfdən, əgər reys hava yolları şirkətinə görə, təxirə salınıbsa, belə olan halda pulunuzu geri alma və ya tarix dəyişikliyi mümkündür.
Fors-major hallarla rastlaşa biləcəyiniz üçün səyahət sığortası belə situasiyalarda böyük əhəmiyyət kəsb edir. 
Təbii ki, sığorta etdirərkən detallarına qədər soruşmaq lazımdır. Biletə ödədiyiniz məbləği sığorta ilə geri almaq da mümkündür.
U.A
www.oxu.az
"
"Türkiyənin bir sıra hotelləri müştərisiz qalıb2016-cı il Türkiyə hotelləri üçün tarixdə ən uğursuz il kimi yadda qalacaq. 
Oxu.Az Seyyah.az-a istinadən xəbər verir ki, qonşu ölkənin məşhur kurortları və turizm mərkəzləri sayılan Antalya, Bodrum və İstanbul hotellərinin rəsmiləri ötən il böyük itkilərlə üzləşdiklərini bildiriblər. 
Antalya bələdiyyəsinin məlumatına görə, 2016-cı ildə Antalyaya gələn turistlərin sayı 2004-cı il səviyyəsinə düşüb. Ötən il Antalyaya 6 milyon turist gəlib ki, bu da 2015-ci illə müqayisədə 43% azdır. 
Belə ki, ötən il Antaliyaya cəmi 500 min rusiyalı turist gəlib ki, bu da 2015-ci ilə nisbətən yeddi dəfə azdır. Türkiyənin daha bir məşhur kurortu – Bodrum da ağır günlərini yaşayır. Ötən il buraya 453 min turist gəlib. Halbuki, 2015-ci ildə bu rəqəm 797 min nəfər idi. 
Ötən il Bodruma cəmi 4 min rusiyalı turist gedib ki, bu da əvvəlki ildən 10 dəfə azdır. Turistlərin sayı ilə bağlı ən narahatedici vəziyyət İstanbuldadır. Son 16-ildə ilk dəfə olaraq şəhərə gələn turistlərin sayında azalma müşahidə olunub. 2016-ci ildə İstanbula 9,2 milyon turist gəlib ki, bu da əvvəlkinə nisbətən 26% azdır.
Ötən il İstanbula gələn amerikalı turistlənin sayı 43,2%, rusiyalı turistlərin sayı isə 39,2% azalıb.
Qeyd edək ki, bu itkilərə Türkiyədə təhlükəsizliklə bağlı problemlərin yaranması və Rusiya-Türkiyə münasibətlərindəki böhran səbəb olub.
U.A.
www.oxu.az
"
"Moskvada yağan qar Bakıdan aviareyslərin həyata keçirilməsinə təsir edib?Moskvada yağan qar Bakı ilə Moskva arasında aviareyslərin həyata keçirilməsinə təsir etməyib.
Oxu.Az xəbər verir ki, bu barədə Trend-ə Heydər Əliyev Beynəlxalq Hava Limanından bildiriblər.
Hava Limanında qeyd ediblər ki, bu gün Bakı-Moskva marşrutu üzrə aviareyslər yola salınıb: “Bu gün həmin istiqamətdə və əksinə reyslərin təxirə salınması gözlənilmir”.
“Yandeks.Cədvəl” portalına əsasən, Moskva aeroportlarında 35 aviareys gecikir və 35 aviareys ləğv edilib.
U.A.
www.oxu.az
"
"Uçuşların təhlükəsizliyi dövlət proqramı ilə təmin olunacaqAzərbaycanda uçuşların təhlükəsizliyinin təmin olunması üzrə dövlət proqramı yaradılacaq.
Oxu.Az Trend-ə istinadən xəbər verir ki, bunu parlamentin İqtisadi siyasət, sənaye və sahibkarlıq komitəsinin iclasında Dövlət Mülki Aviasiya Administrasiyasının direktoru Arif Məmmədov deyib.
Bu, “Aviasiya haqqında” qanuna dəyişikliklər layihəsində nəzərdə tutulub.
A.Məmmədov qeyd edib ki, dəyişikliklər Beynəlxalq Mülki Aviasiya Təşkilatının təklifləri әsasında irəli sürülüb.
U.A.
www.oxu.az
"
"Azərbaycan xarici aviareyslərin sayını artırır“Azərbaycan xaricə uçuşların sayını artıracaq”.
Oxu.Az APA-ya istinadən xəbər verir ki, bunu Dövlət Mülki Aviasiya Administrasiyasının direktoru Arif Məmmədov Milli Məclisin İqtisadi siyasət, sənaye və sahibkarlıq komitəsinin iclasında “Aviasiya haqqında”in edilməsi barədə qanun layihəsinin müzakirəsi zamanı deyib.
Bu gün 22 dövlət ilə uçuşların həyata keçirildiyini deyən A.Məmmədov bildirib ki, administrasiya Azərbaycana uçuş həyata keçirmək istəyən bütün dövlətlərlə əməkdaşlıqda maraqlıdır:
“Biz 68 ölkəyə uçuşların yerinə yetirilməsi ilə bağlı sazişləri imzalamışıq və ya artıq razılaşdırmışıq. Bu gün cəmi 22 dövlət ilə uçuşlar həyata keçirilir. Kimsə uçmaq istəsə, bizim qapılarımız açıqdır”.
U.A.
www.oxu.az
"
"Bu ölkədən Azərbaycana gələn turistlərin sayı 5,5 dəfə artıbAzərbaycan mədəniyyət və turizm nazirinin müavini Nazim Səmədovla Ərəb İnsan Hüquqları Cəmiyyətinin prezidenti və Ərəb Gözdən Əlillər Federasiyasının sədri Xalid Ali Naemi arasında görüş keçirilib.
Oxu.Az Mədəniyyət və Turizm Nazirliyinə istinadən məlumat verir ki, görüşdə N.Səmədov Azərbaycan və Qətər arasında mədəniyyət və turizm sahələri üzrə əməkdaşlıq məsələləri, ölkəmizdə bu sahələrdə həyata keçirilən islahatlar barədə məlumat verib.
Nazir müavini tərəfindən Körfəz ölkələri ilə viza rejiminin sadələşdirilməsi, iki ölkə arasında hökumətlərarası müqavilələrin və birbaşa təyyarə reyslərinin mövcudluğu turist axınının daha da intensivləşdirilməsinə töhfə kimi qiymətləndirilib və nəticə olaraq 2016-cı ildə Qətərdən Azərbaycana səyahət edən turistlərin sayının 5,5 dəfə artdığı vurğulanıb.
Görüş zamanı iki ölkənin turizm obyektlərində fiziki imkanları məhdud şəxslərin sərbəst fəaliyyəti üçün zəruri infrastrukturun yaradılması müzakirə olunub. 
U.A.
www.oxu.az
"
"Vyetnamla Azərbaycan arasında aviareyslər açıla bilər – FOTOVyetnam arzu edir ki, Azərbaycan Vyetnam Dövlət Neft-qaz Şirkətinə ölkədə mövcud olan çox sayda neft-qaz yataqlarının işlənməsi ilə bağlı köməyini davam etdirsin.
Oxu.Az Trend-ə istinadən məlumat verir ki, bunu Vyetnam prezidenti Çan Day Kuanq Azərbaycanın energetika naziri Natiq Əliyevlə görüşündə deyib.
Vyetnam prezidenti həmçinin əlavə edib ki, Azərbaycan məhsullarının bu ölkəyə gətirilməsi üçün əlverişli şərait təqdim etməyə hazırdır.
Ç.D.Kuanq bildirib ki, iki ölkə arasında mal dövriyyəsinin artırılması üçün Vyetnam balıq, elektronika və kompüter məhsullarını Azərbaycana ixrac etməyə hazırdır.
Vyetnam prezidenti, eyni zamanda turizm, mədəniyyət, təhsil kimi sahələrdə də əlaqələrin genişləndirilməsinin vacib olduğunu, iki ölkə arasında birbaşa aviareyslərin açılması məsələsinə baxılmasının da lazım olduğunu deyib.



A.M.
www.oxu.az
"
"Şengen vizası neçəyədir? – QİYMƏTLƏRŞengen vizasını almağın qaydaları həmin ölkələrə getmək istəyən hər bir turist üçün maraqlıdır.
Oxu.Az Şengen ölkələrinə viza almaq qaydalarını təqdim edir.
Bunun üçün ilk növbədə getmək istədiyiniz ölkənin səfirliyində onlayn növbə tutmaq lazımdır. Ölkəmizdə səfirliyi olan Şengen ölkələrindən yalnız Avstriya səfirliyində onlayn qeydiyyat yoxdur. Qeyd edək ki, onlayn qeydiyyat zamanı şəxsin sənədlərini təqdim edəcəyi vaxt təyin olunur.
Almaniya səfirliyi istisna olmaqla digər Şengen ölkələrinə sənəd şəkli təqdim edərkən biometrik şəkil ağ fonda olmalıdır. Yalnız Almaniya səfirliyinə təqdim olunan şəkil boz fonda olmalıdır. Qeyd edək ki, şəxsin pasportu viza müddəti bitdikdən sonra ən azı 3 ay etibarlı olmalıdır.
Sənədlər:
- Şəxsiyyət vəsiqəsinin surəti
- Əgər köhnə pasport varsa, onun nüsxəsi
- Sosial vəziyyəti göstərən sənədlər
- İşlədiyiniz şirkətin rəsmi blankında maaş, vəzifə göstərilməklə arayış təqdim olunmalıdır.
- Son 3 ayda bankdan çıxarış
- Qalacağınız günün sayından asılı olaraq, hesabınızda hər günə görə ən azı 100 avro olmalıdır.
- 18 yaşa qədər olan uşaqların doğum haqqında şəhadətnaməsi
- Əgər azyaşlı kiminsə qəyyumluğundadırsa, həmin şəxsin icazəsi olmalıdır. 
Bundan başqa, əgər uşaq valideynlərdən biri ilə xaricə gedirsə, digər valideyn ata və ya ana uşağın xaricə getməsinə icazə verməlidir.
- Tələbələr və şagirdlər üçün oxuduğu tədris ocağından arayış
- Hotel bron edilməli və hoteldən verilən rəsmi sənəd təqdim edilməlidir
- Səyahət sığortası
- Təyyarə biletinin bron edilməsi
- Xaricə getmək istəyən şəxsin adında əgər daşınmaz əmlak varsa, həmin əmlakın sənədləri təqdim olunmalıdır. Amma bu sənəd vacib sənədlər sırasına daxil deyil, yəni təqdim edilməsə də olar.
Qiymətlər
Qeyd edək ki, Şengen vizasının rüsumu 35 avrodur. Turizm.az şirkətinin baş tur meneceri Ürfanə Mahmudova Şengen vizası almaq üçün Avropa ölkələrinin Azərbaycanda səfirliklərindən başqa, viza üçün xüsusi qeydiyyat xidmətlərinin olduğunu bildirib:
“Amma bu cür xidmətlər pulludur. Əgər bu xidmətlərdən istifadə etsəniz, o zaman 10-30 avro miqdarında əlavə ödəniş etməli olacaqsınız”.
Ü.Mahmudovanın sözlərinə görə, təkcə Almaniya səfirliyində viza qeydiyyatı xidməti pulsuzdur:
“Çexiyaya viza sənədlərinin doldurulması isə səfirliyin özündə pulsuz, viza xidmətləri yerlərində isə pulludur. Bundan başqa, səfirliklərə təqdim olunan sənədlər ingilis dilində və notarial qaydada təsdiq edilməlidir. Yalnız Almaniya səfirliyinə sənədləri Azərbaycan dilində də təqdim etmək olar. Bundan başqa, Çexiya və Sloveniya səfirliklərinə sənədləri rus və ingilis dilində təqdim etmək olar”.
Ü.Mahmudova deyib ki, Şengen vizası verilərkən əksər Avropa ölkələri interval müddəti verirlər:
“Yəni, əgər 15-i tarixdə artıq getmək istədiyiniz ölkəyə yola düşməliydinizsə, amma bunu edə bilməyibsinizsə, onda növbəti gündə bunu edə bilərsiniz. Lakin təkcə Macarıstan səfirliyi səfərə hazırlaşanlara interval müddəti vermir. Yəni, göstərilən tarixdə yola düşməyiniz mütləqdir”.
Mənbə: Fins.az
U.A.
www.oxu.az
"
"Təyyarədə qadınlar üçün xüsusi oturacaqlar ayrılacaq – FOTOHindistanın “Air India” aviaşirkəti qadın sərnişinlər üçün xüsusi oturacaqlar ayıracaq.
Oxu.Az baku.ws-ə istinadən xəbər verir ki, şirkət bununla təyyarədə qadınlara qarşı cinsi hərəkətlərin qarşısını almağı düşünür. Aviaşirkətin qərarına əsasən, yanvarın 18-dən etibarən bəzi təyyarələrdə belə oturacaqlar ayrılacaq.
Hindistan mediası “Air India”nın bu qərarını ötən ilin dekabrın 21-də Mumbaydan Nyu-Yorka uçan təyyarədə bir qadın sərnişinə qarşı cinsi hərəkətlərlə bağlı qalmaqalla əlaqələndirir.



A.M.
www.oxu.az
"
"Əcnəbilərin “ASAN Viza” sistemindən istifadəetmə qaydası müəyyənləşdiAzərbaycan Nazirlər Kabineti “Giriş-çıxış və qeydiyyat” idarələrarası avtomatlaşdırılmış məlumat-axtarış sisteminin istismarının təşkili Qaydaları”nın və “Giriş-çıxış və qeydiyyat” idarələrarası avtomatlaşdırılmış məlumat-axtarış sistemi daxilində dövlət orqanlarının informasiya resurslarından istifadəyə buraxılış dərəcəsi”nin təsdiq edilməsi barədə” qərarında dəyişiklik edib.
Oxu.Az Report-a istinadən xəbər verir ki, dəyişikliklə bağlı sənədi baş nazir Artur Rasizadə imzalayıb.
Qaydaya əsasən, “Viza” altsistemi - altsistem vasitəsilə əcnəbilərə və vətəndaşlığı olmayan şəxslərə viza verilməsi üçün, habelə elektron viza verilməsi ilə əlaqədar İAMAS-la (“Giriş-çıxış və qeydiyyat” idarələrarası avtomatlaşdırılmış məlumat-axtarış sistemi) aşağıdakı işlər həyata keçirilir:
Viza alan əcnəbinin qanunvericilikdə nəzərdə tutulmuş məlumatları elektron formada İAMAS-ın “Əcnəbilər” informasiya resursuna daxil edilir və ona sistemdaxili identifikasiya nömrəsi verilir.
Daxil edilmiş məlumatlar əsasında Xarici İşlər Nazirliyində, Dövlət Təhlükəsizliyi Xidmətində və Xarici Kəşfiyyat Xidmətində müvafiq yoxlamalar həyata keçirilir. Yoxlamaların nəticəsindən asılı olaraq əcnəbilərə müvafiq vizalar verilir.
Dəyişikliyə əsasən, İAMAS-la elektron viza verilməsi prosesində isə “ASAN Viza” sistemindən təqdim edilən əcnəbilərin və vətəndaşlığı olmayan şəxslərin ərizə-anket məlumatları və sərhədkeçmə sənədlərinin fotoşəkil olan səhifəsinin skan edilmiş surəti, habelə elektron viza verilməsi və ya verilməsindən imtina edilməsi ilə bağlı məlumatlar real vaxt rejimində Xarici İşlər Nazirliyinə, Dövlət Təhlükəsizliyi Xidmətinə və Xarici Kəşfiyyat Xidmətinə göndəriləcək.
U.A.
www.oxu.az
"
"Almaniyada vətəndaşlıq almağın – QAYDALARIİndi dünyada daha çox tələb olan sahələrdən biri də miqrasiyadır. Əsasən, inkişaf etməkdə olan ölkələrin vətəndaşları inkişaf etmiş ölkələrə gedirlər.
Azərbaycandan da başqa ölkələrə üz tutanlar artır. Vətəndaşlar arasında Almaniyaya marağın çox olduğunu nəzərə alaraq Oxu.Az bu ölkəyə miqrasiya etməyin qaydalarını təqdim edir.
Ekspert Azər Allahverənov Almaniyaya qanuni miqrasiya etməyin bir neçə yolunun olduğunu bildirib:
“Bunlardan biri milli mənsubiyyət amilidir. Belə ki, alman və ya yəhudi milli mənsubiyyəti olan şəxslər asanlıqla Almaniya vətəndaşlığı ala bilərlər”.
Ekspert bildirir ki, 1990-cı illərdə də bu cür milli mənsubiyyəti olan insanlar bu qaydalardan yararlanıblar:
“Bundan başqa irqi, dini, milli, siyasi baxışları və məxsus olduqları sosial qruplara görə də, Almaniyaya köç edə bilərlər. Belə ki, sadalanan sahələrdə ayrıseçkilikləri əsas gətirərək Almaniyaya miqrasiya etmək mümkündür. Amma sevindirici haldır ki, Azərbaycan tolerant ölkə olduğundan ölkəmizdə bu cür hallara görə hər hansı miqrasiya halları baş vermir.
Azərbaycan vətəndaşları, əsasən, ya təhsil, ya da əcnəbi vətəndaşlarla ailə quranda qürbətə üz tuturlar. Xaricdə təhsil almaq istəyən tələbələr üçün əsas şərt seçdikləri universitetə qəbul olmaq üçün uyğun bal toplamaqdır. Bundan sonra tələbənin əcnəbi ölkəyə köçməsi çətin olmur.
Əcnəbi vətəndaşla ailə qurarkən isə xarici vətəndaşa bir müddət müvəqqəti yaşamaq hüququ verilir. Misal üçün Azərbaycan vətəndaşı alman vətəndaşı ilə ailə qurursa və həmin ölkəyə köçürsə, o zaman Almaniyaya gələn əcnəbi vətəndaşa 1 ildən 3 ilə kimi müvəqqəti yaşamaq hüququ verilir. Göstərilən müddət başa çatdıqdan sonra isə əcnəbi vətəndaşın bu ölkədə qalıb qalmayacağına  Almaniya məhkəməsi  qərar verir.
Amma məhkəmənin qərarından öncə ailənin hansı statusa malik olması araşdırılır. Həmçinin, ailənin hansı şərtlərlə yaşadığı və hətta ailənin maddi gəlirləri belə nəzərə alınır.
Bundan başqa Almaniyaya gələn əcnəbi şəxs alman dilindən imtahan verməlidir. Dili öyrənmək istəyənlər üçün isə Almaniyada əcnəbilər üçün pulsuz kurslar təşkil olunur”.
Ekspert A.Allahverənov psixoloqların cütlüklərlə söhbət etdiklərini və vətəndaşlıq almaq xatirinə qurulan ailə münasibətlərini aşkar etmək iqtidarında olduqlarını bildirir:
“Yalnız bütün bu proseslərdən sonra Almaniya vətəndaşlığı verilir”. 
Mənbə: Fins.az
U.A.
www.oxu.az
"
"Bakıdan birbaşa aviareyslər olan şəhərlərin – SİYAHISIMüasir dövrdə bir şəhərdən başqa şəhərə getməyin ən rahat yolu təyyarə reysləridir. Ancaq insanlar səyahət zamanı birbaşa reyslərə üstünlük verirlər.
Oxu.Az Fins.az-a istinadən Bakıdan həyata keçirilən birbaşa aviareyslərin siyahısını təqdim edir.
Qeyd edək ki, Bakıda yerləşən Heydər Əliyev Beynəlxalq Hava Limanından əksər ölkələrə uçuşlar həyata keçirilir. Uçuşları “AZAL”, “Türk Hava Yolları”, “Lufthansa”, “Fly Dubai” və başqa  aviaşirkətlər həyata keçirir.
“Azərbaycan Hava Yolları” (AZAL) ilə bu şəhərlərə birbaşa getmək olar:
Aktau;
Ankara;
Antalya;
Barselona;
Dubay;
İstanbul;
Kabil;
Kiyev;
London;
Madrid;
Milan;
Mineral Sular;
Minsk;
Moskva;
Novosibirsk;
Paris;
Sankt-Peterburq;
Tbilisi;
Tehran;
Təl-Əviv.   
Daxili uçuşlar siyahısında isə cəmi 3 şəhər var: Naxçıvan, Lənkəran və Zaqatala.
Bakıdan digər şəhərlərə birbaşa uçuşlar həyata keçirən digər şirkətlərin siyahısı isə belədir:
Moskva-Şeremetyev;
Kiyev-Borispol;
Almatı;
Riqa;
Tübən Kama;
Aktau, Atrau;
Vyana;
Minsk;
İslamabad;
Dubay;
Təbriz;
Doha,Tbilisi;
Frankfurt;
Sankt-Peterburq;
Moskva-Domodedovo;
Novosibirsk;
İstanbul;
Kiyev;
Xantı-Mansiysk;
Surqut;
Nijnevartovsk;
Tümen;
Ufa;
Daşkənd;
Rostov-na-Donu.
U.A.
www.oxu.az
"
"2016-ci ildə Azərbaycana gələn turistlərin sayı məlum olduAzərbaycana 2016-cı il ərzində 1 milyon 143 min 951 nəfər əcnəbi və vətəndaşlığı olmayan şəxs gəlib.
Dövlət Miqrasiya Xidmətindən Oxu.Az-a verilən məlumata görə, bunu 2016-cı ilin yekunlarına həsr olunan müşavirədə xidmətin rəisi Firudin Nəbiyev bildirib.
F.Nəbiyev deyib ki, Vahid Miqrasiya Məlumat Sistemi vasitəsilə 1 milyon 143 min 951 nəfər əcnəbi və vətəndaşlığı olmayan şəxsin ölkə ərazisinə 2 milyon 242 min 783 dəfə girişi və 1 milyon 137 min 351 nəfər olmaqla, ölkə ərazisindən 2 milyon 242 min 788 əcnəbi və vətəndaşlığı olmayan şəxsin çıxışı qeydə alınıb.
Keçən il ölkədə qalma müddətinə müvafiq olaraq 672 min 337 nəfər əcnəbi olduğu yer üzrə qeydiyyata alınıb. 
51 min 710 nəfərə müvafiq yaşama icazələri, haqqı ödənilən əmək fəaliyyəti ilə məşğul olmaq üçün müraciət etmiş əcnəbilərdən əmək miqrasiyası kvotası üzrə 9 min 480 nəfərə isə iş icazəsi verilib.
Mənbə: Fins.az
U.A.
www.oxu.az
"
"Bakıda ənənəvi “B2B Luxury & MICE Workshop” keçiriləcək 2017-ci ilin fevralın 16-da “JWMarriott” hotelində turizm biznesinin peşəkarları üçün “B2B Luxury & MICE Workshop” illik vorkşop keçiriləcək. 
Oxu.Az xəbər verir ki, tədbirin təşkilatçıları Azərbaycandan olan tərəfdarları ilə birgə Britaniyanın “TMI Consultancy” konsaltinq şirkətidir. 
Vorkşopun iştirakçıları – bir tərəfdən Azərbaycanın lüks turizm seqmentinin aparıcı turizm şirkətləri, digər tərəfdən isə xarici 5 ulduzlu hotellərin nümayəndələri, dünyanın və regionların turizm üzrə turoperatorları və ofisləri olacaqlar. 
Fevralın 14-də Qazaxıstanın Almata şəhərində, fevralın 18-də Gürcüstanda ilk dəfə olaraq Tbilisidə keçiriləcək vorkşoplar “B2B Luxury & MICE Workshop” layihəsinin bir hissəsidir. 
Vorkşop, təşkilatçıların xarici qonaqlar üçün xüsusi olaraq hazırladıqları Azərbaycandan xaricə turizm bazarının təqdimatı ilə başlayacaq. Bu təqdimat çərçivəsində “B2B Luxury & MICE Workshop” ilk dəfə Bakıda aparıcı turizm agentiklərinin nümayəndələri, ekspertlər ilə sual-cavab formatında diskussiya təşkil edəcək.  
“B2B Luxury & MICE Workshop”da ilk dəfə “Belmond” (dünya üzrə), “Grecotel” (Yunanıstan), “Kilit Hospitality Group” (Türkiyə) və “Vichy Célestins Spa Hôtel” (Fransa) kimi məşhur və nüfuzlu hotel və hotellər qrupu iştirak edir.
Bakıya ilk dəfə Baden-Vürtenberq (Almaniya) regionunun turizm üzrə ofisi, “Travel Central” (Sinqapur) və “T.I.M.EEurope” (Almaniya) turoperatorları, “Intercontinental Hotel Vienna” (Avstriya) hotelinin nümayəndələri gəlib. 
Bu il tədbirdə Sloveniya geniş təqdim edilib: turizm üzrə milli ofis ilə yanaşı, vorkşopda “Grand Hotel Sava Rogaška”, “Lifeclass Hotels & SPA”, “Sava Hotels & Resorts” hotel və terminal kurortlar, “Rogaška” tibb mərkəzi, “Kompas” və “Renee Tours” şirkətləri iştirak edəcək.
İspaniyanı TURESPAÑA türizm üzrə milli ofisi, Kosta Blanka (Benidorm) regionu üzrə turizm ofisi və “Viajes Ancodes” turoperatoru təmsil edir. “McArthurGlen” Avropa dizayner outletləri, İtaliyanın 5 ulduzlu “Duetorrihotelsgroup” hotelləri, Xorvatiyadan eksklüziv lüks “Losinj Hotels & Villas” hotelləri ənənəvi olaraq Bakıya “B2B Luxury & MICE Workshop”a hər il gəlir. 
Tədbirin informasiya tərəfdaşı Oxu.Az portalıdır. 
Tədbirin xarici iştirakçıları və digər detallar ilə www.B2Btravelworkshop.com saytında və ya “Facebook” səhifəsində tanış olmaq mümkündür. 
Tədbirdə iştiraka dair suallarla əlaqədar əlavə məlumatı layihənin rəhbəri Mariya Qorbaçovadan + 7 495 787 27 53 (Moskva) telefonu və ya mg@tmiconsultancy.com ünvanı ilə almaq olar.
www.oxu.az
"
" AZAL-dan qış aksiyası: Aviabiletlərə 20%-lik endirim“Azərbaycan Hava Yolları” (AZAL) məşhur turizm istiqamətlərinə yeni Qış Aksiyası elan edir.
Bakıdan/Bakıya aşağıdakı istiqamətlər üzrə 15 yanvardan 28 fevral 2017-ci il tarixinə kimi gediş-dönüş ekonom sinfi aviabileti alarkən 20%-dək endirim tətbiq olunacaq: London, Milan, Berlin, Paris, Praqa, Təl-Əviv, Dubay və Nyu-York. Uçuş tarixi: 16 yanvar - 15 mart 2017-ci il.
Aviabiletləri şirkətin www.azal.az saytında bronlaşdırmaq, AZAL-ın kassalarında və rəsmi agentliklərdə əldə etmək mümkündür. Balların avtomatik hesablanması üçün aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir.
“AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir: www.miles.azal.az proqram iştirakçısı olmayan şəxslər aşağıdakı link vasitəsilə qeydiyyatdan keçə bilərlər: http://ffj2.loyaltyplus.aero/j2loyalty/register.jsf?lang=az
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598 88 80; 
*8880
E-mail: callcenter@azal.az
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
U.A.
www.oxu.az
"
"Vətəndaşlığı ən ucuz və ən baha satılan ölkələr – SİYAHIElə ölkələr var ki, onların qanunvericiliyi ikili, hətta daha çox vətəndaşlığa icazə verir. Bəzi ölkələr isə vətəndaşlığı satmaqla xeyli miqdarda gəlir də əldə edə bilir. 
Həmin ölkələrin hüquqi və fiziki vətəndaşı olan əcnəbilər birdəfəlik ödənişlərlə bərabər, bir neçə pullu rüsumları da göz önünə almalıdırlar. 
Oxu.Az Modern.az-a istinadən xəbər verir ki, vətəndaşlığı ən baha qiymətə satan ölkə Avstraliyadır.
Yaşıl qitənin hüquqi və fiziki sakini olmaq istəyənlər 6 milyon dollarından keçməlidirlər. Bu qanun daha çox Avstraliyada güclü bizneslə məşğul olan şəxslər üçün nəzərdə tutulub.
Vətəndaşlığını ən ucuz qiymətə satan ölkə isə Qvatameladır. Cəmi 50 min dollar ödəməklə buranın ömürlük hüquqi sakininə çevrilmək olar.
U.A.
www.oxu.az
"
"Azərbaycana milyonlarla turist gələ bilər“Azərbaycanın il ərzində milyonlarla turisti qəbul etməyə imkanı var. Sadəcə, bunun üçün müvafiq işlər görmək, yeni proqramlar hazırlamaq, yeni marşrut və xidmətlər təklif etmək lazımdır”.
Oxu.Az xəbər verir ki, bu barədə Milli.Az-a açıqlamasında Azərbaycan Turizm Assosiasiyasının (AZTA) sədrinin müşaviri, AZTA-nın baş katibi Müzəffər Ağakərimov deyib. 
Onun sözlərinə görə, son illərdə Azərbaycanda turizmin inkişafı üçün çox işlər görülüb: “Ölkədə turizm infrastrukturunun yaranması, hotellərin inşası, lisenziyanın ləğv olunması, sadələşdirilmiş viza rejiminə keçid, “ASAN viza”ların verilməsi və s. turizmin inkişafı üçün şərait yaradır. 
Bundan əlavə, Turizm Şurası yaradılıb, turizm sahəsində “Strateji Yol Xəritə”si tərtib edilib. Artıq “Turizm haqqında” qanun layihəsi də Milli Məclisdə hazırlanıb və böyük ehtimalla yaz sessiyasında qəbul ediləcək. 
Bunlar hamısı göstərir ki, turizmə qeyri-enerji sektorunda prioritet sahə kimi ciddi diqqət və qayğı göstərilir. Bütün turizm qurumlarının da borcudur ki, yaradılan münbit şəraitdən istifadə edib bu sahəni inkişaf etdirsin. 
Bunun üçün həm turizm şirkətləri, həm hotellər, həm də digər turizm obyektləri öz işlərində dönüş yaratmalı, yeni-yeni turizm marşrutları, xidmətləri işləyib hazırlamalı və turistlərə təqdim etməlidirlər”.
M.Ağakərimovun fikrincə, bu sahədə uğurlar qazanmaq üçün imkanlar çoxdur, sadəcə, onlardan lazımınca istifadə etmək gərəkdir: “Bu il Bakıda “İslam Həmrəyliyi Oyunları” və “Formula 1” yarışları keçiriləcək. Bundan başqa, həm paytaxtda, həm də regionlarda beynəlxalq və regional tədbirlər keçiriləcək. 
Biz Azərbaycana turistlərin, əsasən, hansı ölkələrdən gəldiyini yaxşı bilirik. Bunlar İran, Rusiya, Qazaxıstan və ərəb ölkələridir. Gələcəkdə Belarusdan da gələn turistlərin sayının artacağı gözlənilir. Ancaq biz bununla kifayətlənməməli, Asiya ölkələrindən olan turistlərin ölkəmizə cəlb olunmasına çalışmalıyıq. 
Məsələn, 240 milyon əhalisi olan və əhalisinin də əksəriyyətini müsəlmanların təşkil etdiyi İndoneziya Azərbaycana çox böyük maraq göstərir. Eyni zamanda, Yaponiya və Cənubi Koreya kimi çoxmilyonlu ölkələrdən turistləri maraqlandırmağa və cəlb etməyə çalışmalı, bu məqsədlə xüsusi proqramlar hazırlamalıyıq. 
Bütün bunlarla yanaşı, ənənəvi Avropa ölkələrini də unutmamalı, avropalı turistlərin ölkəmizə daha çox gəlməsinə nail olmalıyıq. Bu arada turizm şirkətlərimiz Baltikyanı ölkələri də yaddan çıxarmamalıdır. Hələ Sovet dönəmində bu republikalardan Azərbaycana, xüsusən də müalicə məqsədilə çoxlu turist gəldiyini unutmamalıyıq.
Eyni zamanda “İpək yolu” marşrutunu da yüksək səviyyədə işləyib hazırlamaq lazımdır, Çindən Türkiyəyə, Avropaya qədər turist marşrutu olsun.
Qısası, turizm qurumları yeni-yeni proqramlar, marşrutlar işləyib hazırlamalı və bir yerdə dayanmamalıdırlar. Bunları etməsək, inkişaf olmaz. Biz yeni-yeni dövlətləri, turistləri Azərbaycana cəlb etsək, daha münasib olar. Biz indidən planlar qurmalı və yaxın gələcəkdə marşrutları genişləndirməliyik. 
Turizm şirkətləri, agentlikləri artıq yaxşı bilirlər ki, Azərbaycana hansı istiqamətlər üzrə hansı ölkələrdən turistlər gələcək. Onlar məhz həmin ölkələrin turistlərinə uyğun marşrutlar hazırlamalıdırlar. Mənə belə gəlir ki, onlar belə də edirlər. Biz xarici turistləri təkcə Bakıda deyil, regionlarda da qəbul edə bilərik. Çünki son zamanlar artıq regionlarda da müvafiq şərait və infrastruktur yaradılıb. Şirkətlər də yeni marşrutlar hazırlayıblar. Bilirlər ki, artıq mart ayından qızğın işlər başlayacaq”.
Ekspert bununla bağlı konkret təklif də irəli sürüb: “Biz qatar turizminin imkanlarından geniş istifadə etməliyik. Avropaya çıxış üçün Azərbaycan-Gürcüstan-Türkiyə, cənub istiqamətində Azərbaycan-İran, şimal istiqamətində isə Azərbaycan-Rusiya qatar turizmini də inkişaf etdirməliyik. Axı təyyarə və avtobusların sərnişin tutumu çox deyil. Amma qatar turizmi həm kütləviliyi təmin edər, həm də ucuz başa gəldiyi üçün tələbələrdən tutmuş aztəminatlı insanlar üçün əlverişli olar.
Eyni zamanda, Xəzər dənizinin potensialından istifadə edərək, gəmi turizmini də inkişaf etdirməli, kruizlər, səyahətlər təşkil etməliyik. Bu amillər xaricdən nəinki Azərbaycana, Azərbaycan vasitəsilə Xəzər dənizi üzərindən Orta Asiyaya da turistlərin cəlb olunmasına imkan verər. Sovet dönəmində belə bir şey var idi, amma indi fərqli turizm növü kimi bununla bağlı yeni proqramlar işlənib hazırlanmalıdır”.
U.A.
www.oxu.az
"
"Onlayn aviabilet alarkən, nəyi yadda saxlamaq lazımdırOnlayn aviabilet almaq –  turizm agentliyinə əlavə pul vermədən, öz səyahətini sürətlə və problemsiz şəkildə təşkil etmək deməkdir. Turistdən tələb olunan yeganə şey – bir qədər diqqətli olmaq və bir az hazırlıqdır. Aviabiletləri onlayn alarkən, mütləq riayət olunmalı bir sıra qaydalar mövcuddur. 
Viza
Aviabilet almazdan əvvəl, gedəcəyiniz ölkə üçün sizə viza lazım olub-olmadığını dəqiqləşdirin. Əgər viza lazımdırsa, onu aviabileti almazdan əvvəl açdırın
Uçuşun tarifi
Aviabileti almaq istədiyiniz tarifin xüsusiyyətlərini diqqətlə öyrənin. Bu informasiya  aviabileti hansı hallarda və hansı şərtlərdə qaytara biləcəyinizi, baqajın dəyərinin aviabiletə daxil edilib-edilmədiyini,  göyərtədə hansı  xidmətlərin ödənişsiz təqdim ediləcəyi öyrənməyə imkan verəcəkdir.
Sərnişin haqqında məlumatlar
Aviabiletlərin bron edilməsi və satın alınması zamanı pasport məlumatlarını diqqətlə daxil edin. Hərdən pasport məlumatlarında və ya səyahət tarixində yol verilən səhvlərə görə aviaşirkətlər sərnişinlərə cərimə tətbiq edirlər. Bilet üçün onlayn ödəniş etməzdən əvvəl bütün informasiyanı, eləcə də gediş və gəliş uçuş tarixlərini diqqətlə yoxlayın.
Baqajın çəkisi
Sizin tərəfinizdən seçilmiş aviaşirkətin baqajın aparılması üçün hansı normaları müəyyən etdiyini, eləcə də əl yükü çəkisinin nə qədər təşkil edəcəyini və salona neçə çanta götürməyə icazə verildiyini  öyrənin.
 Aviabiletin dəyəri
Aviabileti nə qədər tez alsanız, onun qiyməti bir o qədər ucuz olacaqdır. Biletlər səfərə bir və ya iki ay qalmış onlayn almaq ən optimal variantdır. Məhz bu dövrdə aviaşirkətlər qiymətləri ən aşağı səviyyəyə qədər azaldırlar.
S.B.
Mənbə: Səyyah.az
www.oxu.az
"
"“ASAN Viza”nın faydası nə olacaq? 10 yanvar 2017-ci il tarixindən etibarən “ASAN Viza” portalı (www.evisa.gov.az) test rejimindən çıxaraq tam istifadəyə verilib. 
Oxu.Az xəbər verir ki, bu barədə “Yeni Müsavat”a “ASAN xidmət”in informasiya təminatı şöbəsinin müdiri Anar Hüseynov məlumat verib.
O bildirib ki, bu günə kimi “ASAN Viza” portalından 900-ə yaxın əcnəbi və vətəndaşlığı olmayan şəxs elektron viza əldə edib:
“16 dekabr 2016-cı il tarixində “ASAN Viza” portalının təqdimat mərasimi keçirilib. Əcnəbilər və vətəndaşlığı olmayan şəxslər elektron vizanı “ASAN Viza” sistemi vasitəsilə 3 addımla (müraciət et, ödəniş et və e-vizanı yüklə) və 3 iş günü ərzində əldə edə bilər. Elektron viza ölkədə qalma müddəti 30 günədək müəyyən edilən birgirişli elektron vizadır.
“Elektron vizaların verilməsi prosedurunun sadələşdirilməsi və “ASAN Viza” sisteminin yaradılması haqqında” Azərbaycan Respublikası Prezidentinin 2016-cı il 1 iyun tarixli 923 nömrəli Fərmanına uyğun olaraq “ASAN Viza” sisteminin yaradılması təmin edilib.
Ümumiyyətlə, onu da qeyd edim ki, “ASAN Viza” Azərbaycan Respublikasına gələn əcnəbilər və vətəndaşlığı olmayan şəxslər üçün viza verilməsi prosedurunun sadələşdirilməsini, müasir informasiya texnologiyalarının tətbiqi ilə operativliyi və şəffaflığı təmin edən elektron viza sistemidir. 
Əcnəbilər və vətəndaşlığı olmayan şəxslər 3 addıma (müraciət, ödəmə və viza blankını endirməklə) elektron viza ala biləcəklər. Daha geniş formada desək, əcnəbilər və vətəndaşlığı olmayan şəxslər onlayn şəkildə məlumatları göndərmək, onlayn ödəniş etməklə “ASAN Viza” sistemi vasitəsilə müraciətlərini rəsmiləşdirəcəklər. 
Nəticədə həmin sistemdən ən gec 3 (üç) iş günü ərzində elektron viza blankını əldə edə biləcəklər. Əcnəbi bütün prosesləri elektron mühitdə edir və sistemə pasport məlumatlarını və özü haqda bəzi ümumi informasiyaları daxil etməklə, seçmiş olduğu gəliş tarixi üzrə 30 günlük 1 girişli viza əldə edir. Əgər müraciətlə bağlı əməliyyatlar yarımçıq qalarsa, sistemə daxil olaraq müraciətin istinad nömrəsini daxil etməklə viza müraciətinə qaldığı yerdən davam edə bilər”.
Onu da qeyd edək ki, prezident İlham Əliyev Nazirlər Kabinetinin 2016-cı ilin sosial-iqtisadi inkişafının yekunlarına və qarşıda duran vəzifələrə həsr olunan iclasında çıxışı zamanı bu məsələyə də toxunub. Prezident bu sistemin ölkəyə gələn turistlərin sayına müsbət təsir edəcəyini bildirib.
“2017-ci il turizmlə bağlı daha da uğurlu olacaq. Baxmayaraq ki, bu il turistlərın sayı 11 faiz artıb. Ancaq görülən tədbirlər nəticəsində əminəm ki, bu il daha da çox turist gələcək. Burada əlbəttə ki, bir neçə amil var. İlk növbədə, ölkəmizə gəlmək üçün indi heç bir problem yoxdur. Bütün süni əngəllər aradan götürüldü və burada məruzə edildi. 
“ASAN Viza” və digər xidmətlər vasitəsilə turistlər Azərbaycana maneəsiz gələcək. Bu, ölkə iqtisadiyyatına çox böyük dəstək olacaq. Həm Bakıda, həm bölgələrdə böyük canlanma olacaq. Bizim turizm infrastrukturu da buna hazır olmalıdır”, - deyə prezident bildirib. 
U.A.
www.oxu.az
"
"Türkiyə vətəndaşlığını almaq üçün şərtlər açıqlandı“Türkiyə vətəndaşlığını almaq haqqında” qanuna dəyişikliklər edilib.
Oxu.Az Trend-ə istinadən xəbər verir ki, dəyişikliklərə əsasən bu şərtlərdən birini yerinə yetirən əcnəbi şəxslər Türkiyə vətəndaşlığına qəbul edilə bilər:
- 3 il ərzində satmamaq şərtilə ən azı 1 milyon dollar dəyərində daşınmaz əmlak alan;
- Ən azı 2 milyon dollar dəyərində sabit sərmayə yatıran;
- Türkiyədə fəaliyyət göstərən banklarda 3 il toxunmamaq şərtilə ən azı 3 milyon dollarlıq hesab açan və ya 3 il saxlamaq şərtilə bu dəyərdə qiymətli kağızlar alan;
- Ən azı 100 nəfərlik iş yeri açan əcnəbilər.
A.M.
www.oxu.az
"
"Azərbaycanda hotellər sevgililərin eyni otaqda yerləşməsinə icazə vermirAzərbaycan qanunvericiliyinə görə, turistlər hotel və istirahət mərkəzlərinə yerləşmək üçün nikah haqqında şəhadətnamə təqdim etməyə məcbur deyillər. Yəni, şəxsiyyət vəsiqəsinin təqdim edilməsi turistlərin hotellərə yerləşməsi üçün kifayət edir.
Amma ölkə qanunvericiliyində yer almasa da, bir çox hotellər və istirahət mərkəzlərində, cütlük gələn zaman evliliyi sübut edən sənəd tələb edirlər. Belələri hotellərinin əxlaqsızlıq məqsədilə istifadə olunacağından və reputasiyasının korlanacağından ehtiyatlanırlar.
Oxu.Az Sputnik.ə istinadən xəbər verir ki, bu fikri dolayısı ilə mədəniyyət və turizm naziri Əbülfəs Qarayev də dəstəkləyib. O bildirib ki, hotellərə belə tələb qoyulmasa da, onların öz reputasiyaları üçün narahatlığı başa düşüləndir.
Azərbaycan Turizm İnstitutunun kafedra müdiri Bahadur Bilalov açıqlamasında hotellərdə nikah haqqında şəhadətnamənin tələb edilməsini absurd adlandırıb: “Dəfələrlə bu problemə toxunulsa da, təəssüf ki, bu gün də bir çox hotel və istirahət mərkəzlərində evliliyi subut edən sənədlər tələb edilir. Hotelə gedən şəxslər hara getdiklərini yaxşı bilirlər. Kimsə sevdiyi ilə, kimsə istədiyi biri ilə hər hansı bir hotelə gedirsə, buna heç kim qarışa bilməz. Bu, insanların hüququdur. Amma təəssüf ki, belə hallar var və çoxdur. Bu da ölkədə yerli turizmin inkişafına mane olur”.
B. Bilalovun sözlərinə görə, bu məsələ ilə əlaqədar mədəniyyət və turizm naziri Əbülfəz Qarayev də müsahibələrində qeyd edib ki, heç bir kəbin kağızına ehtiyac yoxdur: “Amma hüquq-mühafizə orqanlarının bəzi işçiləri bu məsələdən pul qazanmaq üçün istifadə edir, hətta öyrədilmiş adamları istirahət mərkəzlərinə göndərir, sonra da “əməliyyat” keçirərək “faktı” aşkar edir, həmin istrahət mərkəzindən pul qoparır, əks halda isə oranın adını “əxlaqsızlıq yuvası” kimi hallandırırlar”.
“Bununla üzləşməmək üçün hotellərin sahibləri işçilərinə tapşırıq veriblər ki, mütləq kəbin kağızı istəsinlər. Bu, əslində insan hüquq və azadlıqlarının məhdudlaşdırılmasıdır. Heç bir qanunumuzda yazılmayıb ki, əks cinsdən olan iki həddi-buluğa çatmış şəxs öz razılıqları olduğu halda bir otaqda qala bilməzlər” – Bilalov bildirib. “Ölkəmizdə kifayət qədər insan var ki, həyat yoldaşı ilə rəsmi deyil, sadəcə molla kəbini ilə yaşayır. Yəni bunların bir yerdə istirahət etmək hüququ niyə pozulmalıdır ki? Bildiyiniz kimi, Prezidentin sərəncamı ilə Turizm Şurası, onun əsasnaməsi və tərkibi təsdiq edilib. Düşünürəm ki, bu məsələ ictimailəşdirilməli və Turizm Şurasında müzakirə olunaraq, birdəfəlik həll edilməlidir” – müsahibimiz əlavə edib.
Mədəniyyət və Turizm Nazirliyinin mətbuat katibi İntiqam Hümbətovun sözlərinə görə də, ölkə qanunvericiliyində hotellərin və ya istirahət mərkəzlərinin nikah şahadətnaməsi tələb etməsinə dair maddə yoxdur: “Yəni istənilən şəxs şəxsiyyət vəsiqəsini təqdim edərək, hotelə yerləşə bilər. Bu barədə nazir özü də müsahibəsində qeyd edib”.
Bəs hotel əməkdaşı nikah şəhadətnaməsi tələbində israr edərsə, o zaman nə etmək lazımdır? Sualı cavablandıran hüquq müdafiəçisi Tağı Hüseynovun sözlərinə görə, belə hallar çox olsa da, hotellərin nikah şəhadətnaməsi tələb etməsi qanunsuzdur. “Vətəndaş belə halla qarşılaşdığı zaman polisə, prokurorluğa, ombudsmana və Mədəniyyət və Turizm Nazirliyinə şikayət edə bilər. Hər bir insanın istirahət etmək hüququ var. Kimsənin bu hüququ pozmağa haqqı yoxdur” – ekspert vurğulayıb.
A.M.
www.oxu.az
"
"Türkiyə Rusiyadan viza rejiminin ləğvini gözləyirAnkara Moskva tərəfindən türk vətəndaşları üçün viza rejiminin sadələşdirilməsi, daha sonra isə aradan qaldırılmasını gözləyir.
Oxu.Az Trend-ə istinadən xəbər verir ki, bu barədə “Anadolu” agentliyi Türkiyə Xarici İşlər Nazirliyindəki mənbəyə istinadən bildirir.
Mənbənin sözlərinə görə, Türkiyə Rusiya ilə münasibətləri böhrandan əvvəlki səviyyəyə çatdırmağa və ticarət imkanlarını genişləndirməyə çalışır.
O qeyd edib ki, Türkiyə üçün Rusiya ilə münasibətlər Qərblə münasibətlərin bir alternativi deyil.
A.M.
www.oxu.az
"
"“ASAN Viza” portalı tam istifadəyə verildi“ASAN Viza” portalı (www.evisa.gov.az) yanvarın 10-da test rejimindən çıxaraq tam istifadəyə verilib.
Bu barədə Oxu.Az-a Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinin İnformasiya təminatı şöbəsindən bildirilib.
Bu günə kimi “ASAN Viza” portalından 500-ə yaxın əcnəbi və vətəndaşlığı olmayan şəxs elektron viza əldə edib.
Xatırladaq ki, ötən ilin dekabrın 16-da “ASAN Viza” portalının təqdimat mərasimi keçirilib.
Əcnəbilər və vətəndaşlığı olmayan şəxslər elektron vizanı “ASAN Viza” sistemi vasitəsi ilə 3 addımla (müraciət et, ödəniş et və e-vizanı yüklə) və 3 iş günü ərzində əldə edə bilər. Elektron viza üçün dövlət rüsumu 20 ABŞ dolları təşkil edir və bu viza ölkədə qalma müddəti 30 günədək müəyyən edilən birgirişli elektron vizadır.
U.A.
www.oxu.az
"
"Özbəkistan 21 ölkə ilə vizanı ləğv edirÖzbəkistan 21 ölkə ilə viza rejimini ləğv edir. 
Oxu.Az-ın məlumatına görə, bu barədə Turizm.fins.az Özbəkistan prezidenti Şövkət Mirzəyevin  rəsmi internet səhifəsinə istinadən xəbər verir. 
Məlumata əsasən, yeni qanun 2021-ci il  yanvarın 1-dən  etibarən qüvvəyə minəcək.
İlkin olaraq qanunun 2017-ci il aprelin 1-dən  etibarən qüvvəyə minməsi planlaşdırılırdı. Lakin sonradan bu qərar ləğv olunub. Buna səbəb maddi-texniki bazanın yaradılması üçün daha çox  vaxtın tələb  olunması olub.
Qanun lahiyəsinin ölkənin turizminin inkişafına xidmət etdiyi bildirilir. Lakin Özbəkistanın Azərbaycandakı səfirliyindən Turizm.fins.az-a verilən məlumata görə, onlara bu barədə hələki heç bir rəsmi məlumat verilməyib.
Qeyd edək ki, Azərbaycan vətəndaşlarının Özbəkistana səfəri üçün vizaya ehtiyac yoxdur. 
N.О.
www.oxu.az
"
"Bakı-İstanbul reysləri bərpa olunur?“Türk Hava Yolları” (THY) aviaşirkəti bu gün səhər saatlarına olan İstanbul-Bakı və Bakı-İstanbul reyslərini ləğv edib.
Oxu.Az Trend-ə istinadən xəbər verir ki, buna səbəb İstanbulda 4 gündən çoxdur davam edən əlverişsiz hava şəraitidir.
Heydər Əliyev Beynəlxalq Hava Limanından isə bildiriblər ki, Azərbaycan Hava Yolları (AZAL) Bakı-İstanbul reysi üzrə bütün uçuşları yerinə yetirir:
“İstanbulda qarlı-şaxtalı hava şəraitinə baxmayaraq, Bakıdan İstanbula və əks istiqamətdə reyslər təxirə salınmayıb. İlk təyyarə saat 09:59-da Bakıdan İstanbula uçub. 
Bu gün “Türk Hava Yolları”nın saat 20:45-də İstanbuldan Bakıya uçmalı olan və 11 yanvar saat 00:30-da eniş edəcək bir reysi hələ ləğv edilməyib. Təfərrüatlar gün ərzində məlum olacaq”.
Qeyd edək ki, Türkiyədə qarlı-şaxtalı hava şəraiti səbəbindən THY son 4 gündə İstanbul aeroportlarından mindən çox uçuşu ləğv edib.
Ümumilikdə “Türk Hava Yolları”nın yanvarın 4-dən 989 aviareysi ləğv edilib. Ötən gün isə bu göstərici 1400-ü keçib. Bu gün də 121 reysin ləğv edildiyi bildirilir.
U.A.
www.oxu.az
"
"“Türk Hava Yolları”na böyük məbləğdə zərər dəyib – RƏQƏMLƏR“Türk Hava Yolları” (THY) aviaşirkətinin İstanbula yağan güclü qar səbəbindən son 4 gündə 1000-dən çox uçuşu ləğv etdiyi bildirilib. 
Oxu.Az-ın məlumatına görə, “Report” “Bloomberg” agentliyinə istinadən xəbər verir ki, bu səbəbdən THY 15 min nəfəri hotellə təmin edib, 40 min nəfərə isə qida yardımı paylayıb. 
Nəticədə, THY-nın son 4 gündə uğradığı zərərin həcmi 100 mln. lirəyə (28 mln. ABŞ dolları) çatıb. 
Bir çox təyyarəni başqa hava limanlarına endirməyə məcbur qalan THY-nın zərəri təyyarələrin havada dövr edərək əlavə yanacağ sərf etməsi səbəbindən daha da artıb. 
THY-nın zərər etməsi İstanbul Fond Birjasında onun səhmlərinin qiymətinə də mənfi təsir edib. Belə ki, dünən, yanvarın 9-da THY-nın səhmləri 4,87% ucuzlaşıb.
Qar səbəbindən THY-nın 2017-ci ilin ilk rübünü hətta zərərlə tamamlanması gözlənilir.
U.A.
www.oxu.az
"
"Dünyanın 10 ən təhlükəli ölkəsi – SİYAHIKanadanın turizm üzrə agentliyi dünyanın 10 ən təhlükəli ölkəsinin adını çəkib.
Oxu.Az Modern.az-a istinadən xəbər verir ki, antireytinqdə 10-cu yerdə Yəməndir.
Ekspertlər bu ölkəyə daimi baş verən terror aktlarına və yerli qanunvericiliyin xüsusiyyətlərinə görə getməməyi məsləhət görürlər.
Doqquzuncu və səkkizinci yerlərdə müharibə vəziyyətində olan Suriya və Əfqanıstandır.
Reytinqdə sonrakı yerlərdə Burundi, Nigeriya və Cənubi Sudandır.
Dördüncü yerdə Somalidir.
Mali və Çad üçüncü və ikinci sıradadır. Bu ölkələrə yalnız sülhməramlıların getməsi tövsiyə olunur.
Antireytinqin lideri Mərkəzi Afrika Respublikasıdır.
Agentlikdə qeyd edirlər ki, bu ölkəyə gedən əcnəbilərin sağ və zərər görmədən qayıtmaq şansı yoxdur.
A.M.
www.oxu.az
"
"İstanbul hava limanlarında 400-ə yaxın reys ləğv edildi – YENİLƏNİBTürkiyədə davam edən kəskin hava şəraiti Bakı-İstanbul reyslərinə təsir göstərməyib. 
Oxu.Az xəbər verir ki, bu barədə Trend-ə Heydər Əliyev adına Bakı Beynəlxalq Hava Limanından məlumat verilib.
Bundan əlavə, hava limanında digər istiqamətlərdə də uçuşların təxirə salınması planlaşdırılmır.
Qeyd edək ki, bu gün “Türk Hava Yolları” aviaşirkəti İstanbulun hava limanlarında 378 ölkədaxili və beynəlxalq reysi təxirə salıb.
11:55
Türkiyənin “Turkish Airlines” milli aviadaşıyıcısı İstanbulda güclü qar yağması ilə əlaqədar bazar ertəsi  Atatürk və Sabiha Gökçen hava limanlarında 378 daxili və beynəlxalq reysin ləğv olunduğunu bəyan edib.
Oxu.Az bu barədə RİA Novosti-yə istinadən xəbər verir. 
İstanbulda üçüncü gündür ki, qar yağır, şənbə və bazar günlərində şəhər aeroportlarında 1100-ə yaxın reys ləğv edilib. 
Meqapolisdə nəqliyyatın hərəkəti çətinləşib, yolların donması çoxsaylı qəzalara səbəb olub. Bosfor körfəzi gəmilər üçün bağlanıb. 
N.O.
www.oxu.az
"
"Ərəblərin ölkəmizdə ov etmələrinə qadağa qoyula bilərQanunsuz ovla məşğul olan 213 vətəndaş saxlanılaraq onlardan 193 ov tüfəngi, 632 patron götürülüb.Ekologiya və Təbii Sərvətlər Nazirliyinin (ETSN) əməkdaşları “Ovçuluq haqqında” qanunun tələblərinə əməl olunması vəziyyətinin araşdırılması, qanunsuz ov edilməsi hallarının qarşısının alınması məqsədilə respublika ərazisində mütəmadi olaraq reydlər keçirir.
Nazirlikdən Oxu.Az-a verilən məlumata görə, 2016-cı ildə keçirilən reydlər zamanı qanunsuz ovla məşğul olan 213 yerli vətəndaş saxlanılaraq onlardan 193 ov tüfəngi, 632 patron götürülüb.
Beyləqan, İmişli, Hacıqabul, Biləsuvar, Xızı, Xaçmaz və Quba inzibati rayonlarında və “Ağgöl” Milli Parkında qadağan olunmuş alətlərlə (tələ, cələ, ilgək) qanunsuz ov edən Birləşmiş Ərəb Əmirliklərinin, Türkiyə, Pakistan, İraqvə Suriya Respublikalarının 16 vətəndaşı saxlanılıb.
İnzibati xəta törətmiş yerli və əcnəbi qanun pozucuları barəsində protokollar tərtib edilib, ümumilikdə 200 nəfər inzibati qaydada 193317 manat məbləğində cərimələnib. Xarici vətəndaşların ov aləti kimi istifadə etdikləri quşlar götürülərək təbiətə buraxılıb və 29 fakt üzrə qanun pozucularının şəxsiyyətlərinin müəyyənləşdirilməsi üçün aidiyyəti rayon polis orqanlarına müraciət edilib.
Qanunsuz ov edən xarici vətəndaşların ölkə ərazisindən çıxarılması (deportasiya) və gələcəkdə Azərbaycan Respublikasına buraxılmaması üçün Dövlət Miqrasiya Xidmətinə məktub göndərilib.
Qanunsuz ov hallarının qarşısının alınması məqsədilə reydlər davam etdirilir.
A.M.
www.oxu.az
"
"Dollar qıtlığı xaricə gedənlərin sayını azaldıb – EKSPERTİnsanlar hər dəfə Yeni ili fərqli şəkildə qeyd etmək istəyir. Bu il daha çox nəzərə çarpan fərqlərdən biri isə Yeni ilin xarici ölkələrdə qeyd edilməsidir. Amma ekspertlər iddia edirlər ki, ötən illərə nisbətən bu il bayramı xaricdə qeyd edənlər azdır.
“Qafqaz travel”in direktoru Kəmalə Quliyeva bildirib ki, bu il Azərbaycandan Dubaya və Avropa ölkələrinə üz tutan turistlərin sayı azalıb:
“Qiymətlər qalxıb, biletlər bahalaşıb. Ölkədən gedən və ölkəyə gələn turistlərin sayı azdır. Yerli turistlər isə daha çox Dubay və ərəb dövlətlərinə gedirlər”. K.Quliyevanın sözlərinə görə, Türkiyədə baş verən terror hadisələri səbəbindən oraya üz tutan azərbaycanlı turistlərin sayı xüsusilə azalıb.
“Türkiyə ilə maraqlananlar olsa da, bayram ərəfəsində bizim vasitəmizlə oraya gedənlər olmayıb”,- deyə o bildirib. İqtisadçı-ekspert Əli Əlirzayevin sözlərinə görə isə, bu il Azərbaycana gələnlərin sayı gedənlərin sayından çoxdur:
“Bayramla əlaqədar olaraq Rusiyadan, ərəb ölkələrindən, Türkiyə və İrandan bura gələnlər çoxdur. Ona görə də, belə getsə, turizm daha da inkişaf edəcək”.
Ekspert bildirib ki, Azərbaycanda daxili turizm xarici turizmdən daha çox inkişaf edib:
“Yerli əhali Azərbaycanın daxilinə daha çox üstünlük verir. Xarici ölkələrə səfər edənlərin əksəriyyəti isə müalicə üçün gedənlərdir. Bayram ərəfəsində əhalinin əksər hissəsi rayonlara və qış istirahət mərkəzlərinə üz tutublar”.
Ə.Əlirzayev bildirib ki, bu il xarici turizmin zəifləməsinin əsas səbəbi xaricə getmək üçün lazım olan valyutanın tapılmamasıdır. Manatın dəyərdən düşməsi isə bu sahəyə daha pis təsir edir.
Dövlət Miqrasiya Xidməti yanında İctimai Şuranın sədri Azər Allahverənovun sözlərinə görə isə, azərbaycanlılar Yeni ili keçirmək üçün daha çox Gürcüstan, Rusiya, Türkiyə və Çexiyaya üz tutublar. Turistlərin müəyyən bir hissəsi isə Almaniyaya gedib.
“Ölkələr üzrə gedən turistlərin sayında müəyyən azalmalar olub. Məsələn, 2015-ci ildə Türkiyəyə daha çox insan gedirdi. Terror və digər hadisələr səbəbindən indi oraya gedənlərin sayı azdır. Avropa İttifaqı ölkələrinə də nisbətən az insanın getdiyi müşahidə olunur. Buna isə valyuta məzənnəsi təsir göstərib”, - deyə o bildirib.
A.Allahverənov əlavə edib ki, Gürcüstana üz tutan turistlərin sayında artım müşahidə olunub:
“Gürcüstana Yeni il bayramını qeyd etmək üçün gedənlərin sayı hər il artır. Bu, Gürcüstanın Azərbaycana daha yaxın olması və qiymətlərin nisbətən ucuz olması ilə bağlıdır”.
U.A.
www.oxu.az
"
"Azərbaycan 2017-ci il üçün turizm marşrutları siyahısına daxil edilibAzərbaycan 2017-ci il üçün turizm marşrutları siyahısına daxil edilib.
Oxu.Az AZƏRTAC-a istinadla xəbər verir ki, “The Sunday Times” portalının 2017-ci ildə turistlər üçün təklif etdiyi ölkələr sırasında Azərbaycan və Bakı haqqında ətraflı məlumat yerləşdirilib.
Xəbərdə bildirilir ki, Asiya və Avropa qovşağında yerləşən Azərbaycan Qərb və Şərq mədəniyyətlərini yaşadan bir ölkədir. Məlumatda ölkənin dekabr ayında Asiya üzrə ən çox ziyarət edilən istiqamətlər sırasında olduğu qeyd olunur.
“Azərbaycanın populyarlığının artması turistlərin buradakı otellər, restoranlar və görməli yerlər haqqında müsbət rəyləri ilə müəyyən olunur. Turistlər arasında getdikcə bu ölkəyə maraq artır”, - deyə məqalədə bildirilir.
Yazıda, həmçinin İçərişəhər, Şirvanşahlar sarayı, Qız qalası, Azərbaycan mətbəxi haqqında məlumat verilir. Eyni zamanda, Bakının müasir memarlıq nümunələri ilə də zəngin olduğu vurğulanır, Heydər Əliyev Mərkəzi və “Flame Towers” barədə ətraflı bəhs edilir, Naftalan neftinin müalicəvi əhəmiyyətindən danışılır.
Siyahıya, həmçinin Kanada, bəzi Afrika ölkələri, Portuqaliya, Peru, Braziliya, Ekvador, Hindistan, İrlandiya daxil edilib.
A.S.
www.oxu.az
"
"Bakı aeroportunun sərnişin dövriyyəsi rekord göstəriciyə çatıbHeydər Əliyev Beynəlxalq Hava Limanı 2016-cı ildə 3,26 milyon sərnişinə xidmət göstərib ki, bu da Azərbaycan mülki aviasiya tarixində rekord göstəricidir.
Bu barədə “Azərbaycan Hava Yolları”ndan (AZAL) Oxu.Az-a bildirilib.
Sərnişin dövriyyəsinin 83,5%-i beynəlxalq daşımaların payına düşüb. Ötən il Azərbaycanın paytaxtına AZAL milli aviadaşıyıcısı da daxil olmaqla 28 sərnişin aviaşirkəti uçuşlar yerinə yetirib.
Xaricə gedən sərnişinlərin 51,3%-i AZAL-ın payına düşüb. Populyar xarici aviaşirkətlərin beşliyinə “Türk Hava Yolları”, “Aeroflot”, “S7 Airlines”, “FlyDubai” və “Qatar Airways” daxil olub.
İstanbul, Moskva, Dubay və Kiyev ən populyar beynəlxalq istiqamətlərin siyahısına rəhbərlik edib - ötən il bu şəhərlərə sərnişin dövriyyəsi 1,37 milyon nəfər olub.
2016-cı ildə “Iraqi Airways”, “Fly Baghdad”, “ATA Airlines”, “Air Cairo”, “Komiaviatrans” aviaşirkətləri və Rusiyanın “Pobeda” lou-kosteri Azərbaycana uçuşlara başlayıb.
Heydər Əliyev Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti “Skytrax” tərəfindən Heydər Əliyev Beynəlxalq Hava Limanı 4 ulduza layiq görülüb.
U.A.
www.oxu.az
"
"“ASAN Viza” vasitəsilə ölkəmizə gələn əcnəbilərin sayı açıqlandı“Ötən ilin dekabrın 16-dan indiyə kimi “ASAN Viza” portalı (evisa.gov.az) vasitəsilə 250-yə yaxın əcnəbi və vətəndaşlığı olmayan şəxs elektron viza əldə edib”.
Oxu.Az xəbər verir ki, bunu APA-ya “ASAN Xidmət”in İnformasiya təminatı şöbəsinin müdiri Anar Hüseynov deyib.
O bildirib ki, “ASAN Viza” portalı ötən il dekabrın 16-dan test rejimində fəaliyyət göstərir. Portal yanvarın 10-dan tam istifadəyə veriləcək.
Qeyd edək ki, “ASAN Viza” vasitəsilə əcnəbilər onlayn şəkildə müraciət edərək viza ala bilirlər.
Ölkədə qalma müddətini 30 günədək müəyyən edən birdəfəlik elektron vizanı almaq üçün portala müraciət edən şəxs ödəniş etdikdən sonra viza 3 iş günü müddətində elektron poçt ünvanına göndərilir. 
Viza üçün dövlət rüsumu 20 dollardır. Bu rüsum vizaya baxılması üçün tələb olunur və heç bir halda geri qaytarılmır. Elektron viza müraciətlərinin bir nəfərlik, ailə (ən az 2, ən çox 10 nəfər) və qrup şəklində (ən az 10, ən çox 300 nəfər) edilməsi nəzərdə tutulur.
U.A.
www.oxu.az
"
"Azərbaycanın məşhur hoteli 17 milyon manata satışa çıxarılır – FOTOAzərbaycanın məşhur hotellərindən biri satışa çıxarılıb.
Naxçıvan Muxtar Respublikasında yerləşən və həm də müalicə mərkəzi kimi fəaliyyət göstərən “Duzdağ Hotel” hərrac yolu ilə satılacaq. 
Oxu.Az bu barədə “Qafqazinfo”ya istinadən xəbər verir.
Hotel hərraca fevralın 1-də NMR-nın Auksion Mərkəzində çıxarılacaq. Obyektin hərracda start qiyməti 17 milyon manat müəyyənləşib.



U.A.
www.oxu.az
"
"Azərbaycanın bu rayonuna 20 minə yaxın ərəb turist gəlibQəbələ rayonu coğrafi quruluşuna, paytaxta yaxın olmasına və müasir turizm infrastrukturuna görə nəinki isti yay fəslində, hətta soyuq qış aylarında da turistləri özünə cəlb edir.
31 dekabr - Dünya Azərbaycanlılarının Həmrəylik Günü və Yeni il münasibətilə ölkəmizdə 5 gün davam edən bayram tətilində Qəbələnin turizm məkanlarına üz tutan yerli və xarici turistlərin sayı ötən ildəkindən 2 dəfə çox olub.
Qarlı dağlarda motorlu xizəklərlə, at və faytonlarla gəzintiyə çıxmaq, kanatla dağlarda gəzmək və buz üstündə xizəklə sürüşmək, meşələrdə heyvan və quş ovlamaq, göllərdə qayıqla gəzmək, balıq tutmaq barədə düşünənlərin arzusu bu günlərdə Qəbələdə gerçəkləşib. 
Son günlər rayonda əsl bayram ab-havası yaşanıb, bütün hotellər, istirahət və əyləncə mərkəzləri turistlərlə dolu olub.
Bayram günlərində 4 minə yaxın turist
Burada yerləşən 20 müasir hotel və istirahət mərkəzi bayram günlərində, ümumilikdə, 4 minə yaxın yerli və xarici turistə xidmət göstərib. Qəbələyə üz tutan turistlər təkcə rayon mərkəzini gəzməklə kifayətlənməyib, həm də dağlardakı ucqar kəndlərə gedərək mənzərəli yerlərlə tanış olublar.
Qəbələ rayon Mədəniyyət və Turizm Şöbəsinin müdiri Nargilə Qafarova müsahibəsində bayram günlərində rayona gələnlər arasında yerli turistlərin çoxluq təşkil etdiyini bildirib. 
Yeni ili Qəbələdə qarşılayan xarici turistlər arasında Birləşmiş Ərəb Əmirlikləri, Türkiyə, Səudiyyə Ərəbistanı, İraq, Qətər, Hindistan, Rusiya və Pakistandan gələnlər daha çox olub. Rayona gələn əcnəbi turistlər arasında əvvəlki ilin müvafiq dövrü ilə müqayisədə xeyli artım müşahidə edilib.
Qəbələ Turizm İnformasiya Mərkəzindən bildiriblər ki, hər il Qəbələyə gələn əcnəbi turistlər arasında Rusiya və Avropa ölkələrinin vətəndaşları üstünlük təşkil edirdi. Amma 2016-cı ildə ilk dəfə olaraq Qəbələyə müsəlman ölkələrindən gələn turistlərin sayının həddən artıq çox olması rayonun turizm bazarını daha da genişləndirib.
Ötən ilin yay və payız aylarında Qəbələyə ərəb turistlərin axını daha çox olub. 2016-cı ildə ilk dəfə olaraq ərəb ölkələrindən Qəbələyə 20 minə yaxın turist gəlib. Təbii ki, xarici turistlərin istirahəti üçün Qəbələdə bütün imkanlar mövcuddur.
100 min nəfərə yaxın turist
 Hazırda rayonda irili-xırdalı 100-ə yaxın turizm-istirahət obyekti fəaliyyətdədir. Həmin obyektlərdən 20-si beş, dörd və üçulduzlu hotellər və müasir istirahət mərkəzləridir.
Bu turizm obyektlərində gün ərzində 2500 qonaq qarşılamaq, onlara yüksək səviyyədə xidmət göstərmək mümkündür. 2016-cı ildə Qəbələ rayonuna gələn turistlərin sayı 99 min 700 nəfər olub ki, bunun da 32 min 600 nəfəri xarici turistlərdir. 2015-ci ildə isə Qəbələyə 80 min 200 nəfər yerli və xarici turist gəlmişdi”.
Mənbə: AZƏRTAC
U.A.
www.oxu.az
"
"Ötən il Azərbaycandan İstanbula nə qədər turist səfər edib?2016-cı il ərzində Türkiyənin İstanbul şəhərinə 9 mln. 203 min turist səfər edib.
Oxu.Az APA-ya istinadən xəbər verir ki, bu, 2015-ci il ilə müqayisədə 25,9% və ya 3 mln. 210 min nəfər azdır.
Dekabrda İstanbula səfər edən turistlərin sayı ötən ilin müvafiq ayı ilə müqayisədə 18% və ya 674 min nəfər azalaraq 821 min nəfərə çatıb.
Ötən il İstanbula səfər edən turistlərin 10,9%-i Almaniyadan, 5,2%-i Səudiyyə Ərəbistanından, 4%-i İngiltərədən, 3,9%-i Fransadan, 3,5%-i ABŞ-dan, 3,2%-i Rusiyadan, 3,1%-i Ukraynadan, 2,8%-i Hollandiyadan, 2%-i Azərbaycandan gəliblər. Beləliklə, ötən il Azərbaycan İstanbula 184 min 60 turist səfər edib.
U.A.
www.oxu.az
"
"Bakı-İstanbul aviareysi təxirə salınıbBu gün Bakıdan İstanbulun Sabiha Gökçen hava limanına yerinə yetirilməli olan aviareys təxirə salınıb.
Oxu.Az APA-ya istinadən xəbər verir ki, aviareys Bakı vaxtı ilə saat 06:10-da “Türk Hava Yolları” şirkəti tərəfindən yerinə yetirilməli idi.
Türkiyənin “Anadolu” agentliyi isə yazır ki, qonşu ölkədə hökm sürən əlverişsiz hava şəraiti səbəbindən 6-7 yanvar tarixlərində Sabiha Gökçen hava limanına olan aviareyslərin sayı 20-25% azalacaq.
U.A.
www.oxu.az
"
"Azərbaycanlı turistlər Gürcüstana səfər edənlər arasında birinci yerdədirlərÖtən il Gürcüstana 1 523 075 nəfər Azərbaycan vətəndaşı səfər edib.
Oxu.Az Report-a istinadən xəbər verir ki, bu göstərici ilə Azərbaycan vətəndaşları Gürcüstana səfər edən xarici ölkə vətəndaşları sırasında birinci yerdədir.
Gürcüstanın Milli Turizm Administrasiyasından “Report”un Gürcüstan bürosuna bildiriblər ki, 2010-cu ildə bu ölkəyə cəmi 497969 min Azərbaycan vətəndaşı səfər edib. 2011-ci ildə bu rəqəm 714418 ( artım 30 faiz), 2012-ci ildə 931933 (15 faiz artım), 2013-cü ildə 1075857 (19 faiz artım), 2014-cü ildə 1283214 (9 artım), 2015-ci ildə isə 1393257 (9 faiz artım) təşkil edib.
Keçən il Azərbaycandan bu ölkəyə gələn turistlərin sayı 2015-ci il ilə müqayisədə 129818 nəfər və yaxud da 9,3 faiz çoxdur.
Ümumilikdə isə 2016-cı ildə Gürcüstana 6 milyon 350 min 625 nəfər xarici ölkə vətəndaşı səfər edib.
Gürcüstana gələn xaricilər sırasında ermənilər ikinci, Türkiyə vətəndaşları üçüncü, rusiyalılar isə dördüncü yerdədirlər.
S.B.
www.oxu.az
"
"BƏƏ öz vətəndaşlarını Türkiyəyə getməkdən imtina etməyə çağırıbBirləşmiş Ərəb Əmirlikləri öz vətəndaşlarını Türkiyəyə səfərə getməkdən imtina etməyə, əvvəldən planlaşdırılmış səfərləri isə ""növbəti xəbərdarlığa qədər"" təxirə salmağa çağırıb.
Oxu.Az ""Report""-a istinadən xəbər verir ki, bu barədə ərəb ölkəsinin Xarici İşlər və Beynəlxalq Əməkdaşlıq Nazirliyi məlumat yayıb.
Yanvarın 1-nə keçən gecə İstanbulda törədilən terror aktı nəticəsində 39 nəfər qətlə yetirilib. Ölənlər arasında bir Azərbaycan əsilli Rusiya vətəndaşı da olub.
www.oxu.az 
"
"Turizm və Menecment Universitetinə yeni prorektor təyin edilibMədəniyyət və turizm naziri Əbülfəs Qarayevin müvafiq əmri ilə Azərbaycan Turizm və Menecment Universitetinə yeni prorektor təyin edilib.
Nazirliyin mətbuat xidmətindən Oxu.Az-a verilən xəbərə görə, mədəniyyət və turizm nazirinin müavini Sevda Məmmədəliyeva yeni təyin edilmiş İnkişaf məsələləri üzrə prorektor İranə Əliyevanı kollektivə təqdim edib.
Əməkdar müəllim, pedaqoji elmlər doktoru, professor İranə Əliyeva Azərbaycan Dövlət Universitetini bitirib. Hazırkı təyinatadək Bakı Slavyan Universitetində kafedra müdiri işləyib. Uzun illər ölkəşünaslıq və rus dili üzrə pedaqoji və elmi-tədqiqat fəaliyyəti ilə məşğul olmuş İ.Əliyevanın 60-a yaxın elmi əsəri nəşr olunub.
A.M.
www.oxu.az
"
"Ölkəmizdə daha bir aşağı büdcəli aviaşirkət yaradılacaqAzərbaycanda daha bir aşağı büdcəli aviaşirkət yaradılacaq.
Oxu.Az APA-ya istinadən xəbər verir ki, bu barədə “Logistika və ticarətin inkişafına dair Strateji Yol Xəritəsi”ndə deyilir.
Qeyd olunur ki, 2017-ci ilin sonuna qədər aşağı büdcəli aviaşirkətin yaradılması üçün təyyarə parkının qurulması istiqamətində işlərin görülməsi və bu sahəyə xarici investorların cəlb olunması məqsədilə müvafiq tədbirlərin həyata keçirilməsi nəzərdən keçiriləcək.
A.M.
www.oxu.az
"
"2017-ci ilin səyahət xəritəsiBöyük Britaniyanın “İndependent” qəzeti 2017-ci ilin səyahət xəritəsini dərc edib.
Oxu.Az Sey-yah.com-a istinadla xəbər verir ki, xəritədə aylara görə, hansı ölkələrə səyahət etmək əksini tapıb.
Qəzet yanvarda Çiliyə, fevralda gözəl çimərliklərinə görə Kipr Respublikasına, martda Qanaya, apreldə isə Pasxa bayramını keçirmək üçün ABŞ-ın Nyu-Orlean şəhərinə getməyi məsləhət görür.
May üçün ən ideal ölkə Perudur.
İyunda Estoniyada “Köhnə şəhər günləri” festivalında iştirak etmək, iyulda Kanada, avqustda isə ABŞ-da Sakit okean sahillərindəki şəhərləri ziyarət etmək məsləhətdir.
Sentyabrda Danimarkanın ikinci ən böyük şəhəri Orhus, oktyabrda Çinin Sian şəhəri, noyabrda Yeni Zellandiya ən gözəl səyahət marşrutu hesab olunur.
2017-ci ilin son ayı üçün isə Amsterdam (Hollandiya – red.) küçələrində gəzmək ən ideal səyahət sayılır.
A.S.
www.oxu.az
"
"2017-ci ilin ən ucuz turizm istiqamətləri – SİYAHI“Forbes” jurnalının versiyasına əsasən, Şimali Vyetnam 2017-ci ildə ən ucuz turizm istiqaməti olacaq.
Oxu.Az xəbər verir ki, siyahıda ümumilikdə 21 region yer alıb.
Vyetnamın paytaxtı Hanoydan şimalda, Çinlə sərhəd boyu yerləşən rayonlarda səyahətçi üçün bir gecəlik ev kirayələmək 10-15 dollara, yataqxana otaq isə təxminən beş dollara başa gələcək. Turistlər nahar üçün 50 sentdən iki dollara qədər ödəyəcəklər.
Reytinqin ikinci pilləsində Qırğızıstanın paytaxtı Bişkek şəhəri qərarlaşıb. Burada bir gecəlik ev 15 dollar, nahar isə iki dollar təşkil edəcək. Ənənəvi yurtada bir gecə və iki dəfə yeməyə görə səyahətçi 20 dollarından keçməli olacaq. İlk üçlüyü Portuqaliyanın Lissabon şəhəri bağlayır - ən ucuz bir gecəlik ev təxminən 30 dollar dəyərində qiymətləndirilir.
Dördüncü yerdə Seul, beşdə isə Buxarest şəhəridir. “Top-10”a həmçinin Keyp-Poynt burnu (CAR), Krit adası (Yunanıstan), Filippinin Palavan adası, Berli Heds yaşayış məntəqəsi (Kvislend ştatı, Avstraliya) və Portuqaliyanın Portu şəhəri daxil olub.
S.B.
www.oxu.az
"
"Mülki Aviasiya Administrasiyasının 10 yaşı tamam olurAzərbaycan Respublikası Prezidentinin 2006-cı il 29 dekabr tarixli 512 nömrəli Fərmanı ilə mülki aviasiya sahəsində dövlət siyasətinin həyata keçirilməsi üzrə səlahiyyətli orqan - Dövlət Mülki Aviasiya Administrasiyası yaradılıb. 
Azərbaycan Respublikası Prezidentinin daimi diqqəti nəticəsində ötən 10 il ərzində bu sahədə nəzarət sistemi formalaşdırılmış və Azərbaycan Respublikası mülki aviasiyasının fəaliyyətini, həmçinin uçuşların təhlükəsizliyi, aviasiya təhlükəsizliyi və aeronaviqasiya sahələrini tənzimləyən əsas sənədlər hazırlanıb.
Çox qısa zaman kəsiyində Administrasiya ölkəmizdə mülki aviasiyanın inkişafına böyük töhfə verib. Onlarla beynəlxalq təşkilat və dövlət qurumları ilə danışıqlar aparılmış, bunun sayəsində yeni sərnişin və yük marşrutlarının açılması ilə bağlı razılaşmalar əldə olunub. 
2006-2016-cı illərdə 14 ölkə ilə Hava əlaqəsi haqqında sazişlər imzalanmağa hazırlanıb və  Azərbaycan Respublikası Hökuməti səviyyəsində imzalanıb. 20 ölkənin aviasiya administrasiyaları ilə isə belə sazişlərin mətnləri razılaşdırılıb.
Azərbaycan Mülki Aviasiya Administrasiyası mülki aviasiyanın inkişafı, yeni aviadaşıyıcıların cəlb olunması və yeni beynəlxalq istiqamətlərin açılması məsələsində bundan sonra da səylə çalışacaq.
U.A.
www.oxu.az
"
"Nazir: Novruz bayramına qədər hotellərin əksəriyyəti tutulub“Turizm Şurasının yaradılması və fəaliyyəti Azərbaycan turizminin inkişafına böyük töhfə verəcək”. 
Oxu.Az APA-ya istinadən xəbər verir ki, bunu mədəniyyət və turizm naziri Əbülfəs Qarayev Turizm Şurasının ilk iclasında deyib. 
Nazir bildirib ki, indiyədək dövlət qurumları tərəfindən Azərbaycanın tanıdılması üçün müxtəlif layihələr həyata keçirilib: “Bu il ərzində reallaşdırılan uğurlu proqramlar artıq müsbət nəticə verib. Amma təəssüflər olsun ki, bu proqramlar konkret sahələri əhatə etməyib. 
Bundan sonra qurumlar və digər yerli iş strukturları ölkə turizminin inkişaf etdirilməsi üçün marketinq və təbliğat işlərini bir yerdə həyata keçirməlidirlər. 
Uğurlu strategiya əsasında həyata keçirilən bütün layihələr ölkə turizminin inkişafına müsbət təsir edəcək. Yeni yaradılan Turizm Təbliğat Bürosu bir neçə sahəni əhatə edəcək”. 
Nazirin sözlərinə görə, Novruz bayramına qədər Azərbaycandakı hotellərin böyük əksəriyyəti tutulub: 
“Həmin hotellərin müştəriləri arasında yerli turistlərlə yanaşı, xarici ölkələrdən olan turistlər də var. Xarici ölkələrdən olan turistlər, əsasən Gürcüstan, Körfəz ölkələri və İrandandır. Onlar öz istirahətlərini məhz Azərbaycanda keçirmək istəyirlər”. 
Qeyd edək ki, Turizm Şurasının əsas məqsədi Azərbaycanda turizm sahəsində mövcud vəziyyəti təhlil etməkdən, bu sahədə olan problemlərin aradan qaldırılması üçün müvafiq tədbirlərin görülməsindən, turizm sahəsində dövlət orqanlarına həvalə edilmiş vəzifələrin icrasının əlaqələndirilməsindən ibarətdir. 
U.A.
www.oxu.az
"
"Azərbaycanın üç rayonunda yeni mərkəz yaradılıbAzərbaycanda Qəbələ, İsmayıllı və Bərdə Turizm İnformasiya mərkəzləri yaradılıb.
Oxu.Az xəbər verir ki, Nazirlər Kabinetindən Trend-ə verilən məlumata görə, bununla bağlı “Azərbaycan Respublikası Mədəniyyət və Turizm Nazirliyinin strukturuna daxil olmayan tabeliyindəki qurumların Siyahısı”nda dəyişikliklər edilib.
Qərara əsasən, Mədəniyyət və Turizm Nazirliyi Maliyyə Nazirliyi ilə birlikdə bu qərardan irəli gələn məsələləri həll etməlidirlər.
Mədəniyyət və Turizm Nazirliyi Turizm İnformasiya mərkəzlərinin saxlanılması xərclərini hər il dövlət büdcəsinin mərkəzləşdirilmiş xərclərində həmin nazirlik üçün nəzərdə tutulmuş müvafiq vəsait dairəsində həyata keçirəcək.
U.A.
www.oxu.az
"
"İstanbul-Bakı və Bakı-İstanbul aviareysləri təxirə salınıb“Türk Hava Yolları” aviaşirkəti 29-31 dekabr tarixlərində 23 aviareysini təxirə salıb. 
Oxu.Az APA-ya istinadən xəbər verir ki, buna səbəb hava şəraitinin kəskin pisləşməsidir.
Şirkətin yaydığı açıqlamada deyilir ki, bu gün saat 16:05-də yerinə yetirilməli olan İstanbul-Bakı və 20:55-də yerinə yetirilməli olan Bakı-İstanbul aviareysləri də təxirə salınıb.
U.A.
www.oxu.az
"
"Azərbaycan və İsrailin aviasiya nümayəndələri danışıqlar aparıblarİsrail tərəfinin təklifi ilə 2016-cı il dekabrın 26-27-də Təl-Əvivdə Azərbaycan Respublikasının və İsrail Dövlətinin aviasiya administrasiyalarının nümayəndə heyətləri arasında danışıqlar keçirilib.
Oxu.Az-a Azərbaycan Dövlət Mülki Aviasiya Administrasiyasından verilən məlumata görə, danışıqlar zamanı tərəflər “Azərbaycan Respublikası Hökuməti və İsrail Dövləti Hökuməti arasında hava əlaqəsi haqqında Saziş” layihəsini razılaşdırıb.
İki ölkənin aviasiya administrasiyalarının nümayəndə heyətləri, həmçinin hava nəqliyyatı sahəsində ikitərəfli əməkdaşlıq məsələlərini müzakirə etmiş və hər iki ölkənin təyin olunmuş aviaşirkətləri tərəfindən müntəzəm sərnişin və yük aviareyslərinin yerinə yetirilməsi barədə razılığa gəliblər.
Danışıqlarda hər iki ölkənin aviaşirkətlərinin nümayəndələri iştirak ediblər.
U.A.
www.oxu.az
"
"“Turizmin təbliğatında gənclərin rolu” elmi-praktik konfrans keçirilib – FOTOAzərbaycan Respublikasının Prezidenti yanında Gənclər Fondunun maliyyə dəstəyi və layihə rəhbəri Nərminə Vahabovanın təşkilatçılığı ilə “Turizmin təbliğatında gənclərin rolu” elmi-praktik konfrans keçirilib. 
Oxu.Az xəbər verir ki, neft kapitalının insan kapitalına çevrilməsi, qeyri-neft sektorunun inkişafı, ölkə prezidenti cənab İlham Əliyev tərəfindən qoyulmuş prioritetlərdəndir. Qeyri-neft sektorunun sütunlarından sayılan turizmin inkişaf etdirilməsində gənclərin töhfələri mühüm əhəmiyyətə malikdir. Turizmin təbliğ edilməsi, gənclərin turizmə aid müzakirələrin aparılması, sahəyə marağın artırılması, təkliflərin irəli sürülməsi, turizm elminin inkişafını təmin etməklə sahəvi elmi araşdırmalara marağın artırılması, təbliğat strategiyasının genişləndirilməsi konfransın əsas istiqamətlərini müəyyən edib.
Layihə çərçivəsində turizmin təbliği, təbliğat strategiyaları, PR, biznesin təşkili və idarə olunması incəlikləri, turizmin problemləri və inkişaf perspektivləri və s. mövzularda müzakirələr aparılıb.
Azərbaycan Turizm və Menecment Universitetinin (ATMU) kafedra müdiri Novruz Quliyev, MEMM-in sektor müdiri Cavid Quliyev, ekspertlər Tural Səlifov, h.e.n. Vüsal Quluzadə turizm sahəsinin digər mütəxəsisləri, gənclər mühazirələrlə çıxış edib, müzakirələr aparıblar və sahənin inkişafına dair təkliflər paketi formalaşdırılıb. Azərbaycan və rus dillərində təşkil olunmuş konfrans gənclərin fikirlərinin öyrənilməsinə şərait yaradıb.
Layihə çərçivəsində “Turizmin təbliğatında gənclərin rolu” adlı sorğu ATMU-nun tələbələri arasında keçirilib. Sorğunun keçirilməsi gənclərin turizmin inkişafında rolunun artırılması məqsədi ilə həyata keçirilib. Layihənin yekununda iştirakçılar sertifikatlarla təltif ediliblər. 
































 A.S.
www.oxu.az
"
"Serbiya Azərbaycan vətəndaşları üçün viza rejimini ləğv edəcəkSerbiya ümumvətəndaşlıq pasportuna malik Azərbaycan vətəndaşları üçün viza rejiminin ləğvi prosesinə başlayır.
Oxu.Az Report-a istinadən xəbər verir ki, bununla bağlı qərar dünən Belqradda Serbiya xarici işlər naziri İvitsa Daçiç, daxili işlər naziri Neboyşa Stefanoviç və ticarət, turizm və telekommunikasiyalar naziri Rasim Lyayiçin iştirakıyla keçirilən görüşdə qəbul edilib.
Rəsmi Belqrad Gürcüstan və Ermənistan vətəndaşları üçün də viza rejimini ləğv edəcək.
Qeyd edək ki, Serbiya vətəndaşları hazırda 64 ölkəyə vizasız səfər edə bilirlər.
A.M.
www.oxu.az
"
"Turizm Şurasının tərkibi təsdiqləndi – ÜZVLƏRİN SİYAHISIAzərbaycan Respublikası Prezidentinin 2016-cı il 27 dekabr tarixli Fərmanı ilə Turizm Şurasının tərkibi təsdiqlənib.
Şuranın sədri
Əbülfəs Qarayev – Azərbaycan Respublikasının mədəniyyət və turizm naziri
Şuranın üzvləri:
İnam Kərimov – Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinin sədri
Arif Məmmədov – Azərbaycan Respublikası Dövlət Mülki Aviasiya Administrasiyasının direktoru
Nadir Hüseynov – Azərbaycan Respublikası xarici işlər nazirinin müavini
Emin Hüseynov – Azərbaycan Respublikası maliyyə nazirinin müavini
Sevinc Həsənova – Azərbaycan Respublikası iqtisadiyyat nazirinin müavini
Sahib Ələkbərov – Azərbaycan Respublikası vergilər nazirinin müavini
Tapdıq Əmiraslanov – Azərbaycan Respublikası fövqəladə hallar nazirinin müavini
Oruc Zalov – Azərbaycan Respublikası daxili işlər nazirinin müavini
Firdovsi Əliyev – Azərbaycan Respublikası ekologiya və təbii sərvətlər nazirinin müavini
Əsgər Abdullayev – Azərbaycan Respublikası Dövlət Gömrük Komitəsi sədrinin müavini
Rafiq Cəlilov – Azərbaycan Respublikasının Əmlak Məsələləri Dövlət Komitəsi sədrinin müavini
Fərhad Tağı-zadə – Azərbaycan Respublikasının Dövlət Sərhəd Xidməti rəisinin müavini
Pərviz Musayev – Azərbaycan Respublikası Dövlət Miqrasiya Xidməti rəisinin müavini
Bədəl Bədəlov – Azərbaycan Respublikası Dövlət Neft Şirkətinin vitse-prezidenti
Natəvan Qədimova – Naxçıvan Muxtar Respublikasının mədəniyyət və turizm naziri
Fidumə Hüseynova – Bakı Şəhər İcra Hakimiyyəti başçısının müavini
Əsgər Ələkbərov – Azərbaycan Respublikasının Nazirlər Kabineti yanında “İçərişəhər” Dövlət Tarix-Memarlıq Qoruğu İdarəsinin rəisi
İlqar Mustafayev – Azərbaycan Respublikasının Nazirlər Kabineti yanında Dənizkənarı Bulvar İdarəsinin rəisi.
Mənbə: Fins.az
U.A.
www.oxu.az
"
"Azərbaycanda yeni qurum yaradılacaq – SƏRƏNCAMPrezident İlham Əliyev Azərbaycanda turizmin inkişaf etdirilməsi ilə bağlı bir sıra tədbirlər haqqında fərman imzalayıb.
Oxu.Az Trend-ə istinadən xəbər verir ki, bu fərmanla “Azərbaycan Respublikasının Turizm Şurası haqqında Əsasnamə” və “Azərbaycan Respublikası Turizm Şurasının tərkibi” təsdiq edilir.
Mədəniyyət və Turizm Nazirliyinə ölkənin turizm potensialının daha da artırılmasını və beynəlxalq səviyyədə tanıdılmasını təmin edən “Milli Turizm Təbliğat Bürosu” publik hüquqi şəxsi üç ay müddətində yaratmaq və publik hüquqi şəxsin təsisçisinin “Publik hüquqi şəxslər haqqında” Azərbaycan Respublikası Qanununun 8.2-ci maddəsində nəzərdə tutulan səlahiyyətlərini həyata keçirmək tapşırılıb.
Müəyyən edilir ki, “Milli Turizm Təbliğat Bürosu” publik hüquqi şəxsin saxlanması və fəaliyyətinin təmin edilməsi xərcləri onun fəaliyyətindən əldə edilən gəlirlər (o cümlədən aldığı kreditlər, qrantlar, habelə işlərin görülməsindən, xidmətlər göstərilməsindən daxilolmalar və s.) hesabına maliyyələşdirilir.
Nazirlər Kabinetinə tapşırılır:
- Azərbaycan Respublikası Prezidentinin aktlarının bu fərmana uyğunlaşdırılmasına dair təkliflərini üç ay müddətində hazırlayıb Azərbaycan Prezidentinə təqdim etsin;
- Nazirlər Kabinetinin normativ hüquqi aktlarının bu fərmana uyğunlaşdırılmasını üç ay müddətində təmin edib Azərbaycan Prezidentinə məlumat versin;
- mərkəzi icra hakimiyyəti orqanlarının normativ hüquqi aktlarının bu fərmana uyğunlaşdırılmasını nəzarətdə saxlamaq və bunun icrası barədə beş ay müddətində Azərbaycan Respublikasının Prezidentinə məlumat vermək;
- Mədəniyyət və Turizm Nazirliyi, Əmlak Məsələləri Dövlət Komitəsi və Bakı Şəhər İcra Hakimiyyəti ilə birlikdə bu fərmana əsasən yaradılacaq publik hüquqi şəxsin fəaliyyətinin təşkili ilə bağlı müvafiq yerin ayrılmasını və zəruri maddi-texniki təminat məsələlərini həll etsin;
- bu fərmana əsasən yaradılacaq publik hüquqi şəxsin ilkin dövrdə fəaliyyətini təmin etmək üçün nizamnamə fondunun formalaşmasını təmin etsin;
- bu fərmandan irəli gələn digər məsələləri həll etsin.
Vergilər Nazirliyi və Əmlak Məsələləri Dövlət Komitəsi “Milli Turizm Təbliğat Bürosu” publik hüquqi şəxsin dövlət qeydiyyatı ilə bağlı zəruri tədbirləri həyata keçirəcəklər.
Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu fərmana uyğunlaşdırılmasını təmin edib Nazirlər Kabinetinə məlumat verməlidir.
Bütün mərkəzi və yerli icra hakimiyyəti orqanları, habelə aidiyyəti dövlət qurumlarına bu fərmandan irəli gələn vəzifələrin icrası ilə bağlı Azərbaycan Respublikasının Turizm Şurasına lazımi kömək göstərilməsini və onun müraciəti əsasında zəruri məlumatların təqdim olunmasını təmin etmələri tapşırılıb.
S.B.
www.oxu.az 
"
"Səyahət zamanı bank kartınız oğurlandıqda nə etməlisiniz?Səyahətə yollanarkən yalnızca müsbət təəssürat və emosiyalar gözləyirik. 
Lakin təəssüflər olsun ki, sənəd və yaxud pulumuzun oğurlanması kimi xoşagəlməz hadisə ilə üzləşirik.
Turistlər rahatlığa böyük əhəmiyyət verdiyindən və adətən pullarını bank kartında saxladıqlarından səyahət zamanı bank kartının oğurlanması vəziyyətində nə etməli olduğumuza aydınlıq gətirək.
Səyahət zamanı bank kartınız oğurlanarsa:    
1.Kartınızın itdiyini anladığınız an dərhal olaraq pullarınızı internet bankçılığı vasitəsilə digər bir hesaba və yaxud karta köçürün. 
Əgər internet bankçılığa girişinizin yoxdursa və yaxud bu xidmətdən istifadə etmirsinizsə dərhal olaraq ikinci qaydaya riayət edin.
2. Əgər kartınızın oğurlandığına 100% əmin deyilsinizsə (ola bilsin ki, hoteldə unutmusunuz), kartdan nağd vəsaitlərin çıxarılması ilə bağlı müvəqqəti 0 limiti qoyun. Bunu öz bankınıza zəng etməklə həll edə bilərsiniz. Beləliklə, kartınızın harada olduğunu dəqiqləşdirmək və yaxud oğurlandığı faktını təsdiq etmək üçün bir qədər zamanınız olacaq.
3. İtmiş kartı blok edin. Bunu mümkün qədər tez bir zamanda etmək lazımdır. Kartı isə banka zəng etməklə, internet bankçılığı ilə və yaxud mobil tətbiqetmə ilə blok edə bilərsiniz.
4. Yaxınlarınızdan və yaxud dostlarınızdan sizə pul göndərməsini xahiş edin. Əgər itən kartınızdan əlavə bir kartınız da varsa həmin karta pul göndərmələrini istəyə bilərsiniz. Yox əgər başqa kartınız yoxdursa, beynəlxalq pul köçürmələri sistemlərindən birinin xidmətindən yararlana bilərsiniz.
5. Polisə müraciət edin. Əgər bank kartınız ilə birgə nağd pullarını və yaxud sənədləriniz (adətən şəxsiyyət vəsiqəsi) də oğurlanıbsa, yaxud itibsə mümkün qədər tez polisə müraciət etmək lazımdır.
6. İtən kartınız olduğunuz ölkədə tapılmadığı halda geri döndükdə yeni kart sifariş verin. Bunun üçün müştərisi olduğunuz banka gəlmək, ərizə yazmaq və bir neçə gün gözləmək lazımdır. Bəzi banklarda kartların buraxılması ödənişlidir və qiymət kartın növündən asılı olaraq dəyişə bilər.
Mənbə: Seyyah.az
U.A.
www.oxu.az
"
"Azərbaycan İran vətəndaşları üçün viza rejimini sadələşdirəcək“Azərbaycan gələn il İran vətəndaşları üçün viza rejimini əhəmiyyətli dərəcədə sadələşdirməyi planlaşdırır”.
Oxu.Az Trend-ə istinadən xəbər verir ki, bu sözləri iqtisadi, ticarət və humanitar əməkdaşlıq üzrə İran-Azərbaycan hökumətlərarası komissiyanın iclasında Azərbaycanın İqtisadiyyat naziri Şahin Mustafayev deyib.
Nazir deyib: “2017-ci ilin yanvarın 10-dan başlayaraq İran vətəndaşları Azərbaycana daxil olmaq üçün vizaları “ASAN Viza” sistemi ilə ala bilər, bu zaman onlar vizanı üç gün ərzində əldə edəcəklər”.
U.A.
www.oxu.az
"
" Moskvanın daha bir aeroportundan Azərbaycana aviareyslər yerinə yetiriləcəkGələn ilin yazından etibarən Rusiyanın paytaxtı Moskvada yerləşən “Jukovski” hava limanından Avropa və Asiyaya aviareyslərin yerinə yetirilməsinə başlanacaq.
Oxu.Az xəbər verir ki, bunu “İzvestiya” qəzetinə müsahibəsində “Ramport” (hava limanının inkişafına cavabdeh olan) şirkətinin baş direktorunun müavini Yevgeni Solodilin bildirib.
Onun sözlərinə görə, ilkin prioritet istiqamətlər kimi Bakı, Təl-Əviv, İstanbul və Antalya şəhərləri götürülüb.
“Biz yalnız MDB ölkələrinə deyil, eyni zamanda Avropa və Asiya ölkələrinə də uçmağa başlayacağıq. Tədricən biz uçuş coğrafiyamıza Bakı, Təl-Əviv, İstanbul kimi istiqamətləri əlavə edəcəyik. Aprel-may aylarından etibarən isə Antalyaya aviareyslər yerinə yetiriləcək”, - Y.Solodilin bildirib. 
Onun sözlərinə görə, “Jukovski” hava limanından Türkiyəyə uçuşları “Pegasus” aviaşirkəti yerinə yetirəcək. Şirkət İstanbul və Antalyaya həftədə 7 dəfə uçacaq. O qeyd edib ki, hazırda Macarıstanın “Wizz Air” şirkəti daxil olmaqla bir sıra xarici daşıyıcılarla danışıqlar aparılır.
  
N.O.
www.oxu.az
"
"Əcnəbi dayələrə viza verilməsində – YENİLİKXaricdən Azərbaycana gələn ailələrin dayə-qulluqçuları üçün sadələşdirilmiş viza prosesi tətbiq oluna bilər.
Oxu.Az Trend-ə istinadən xəbər verir ki, bu barədə Azərbaycan Prezidentinin 2016-cı il 6 dekabr tarixli fərmanı ilə təsdiq edilmiş “Azərbaycanda ixtisaslaşmış turizm sənayesinin inkişafına dair “Strateji Yol Xəritəsi”ndə bildirilir.
Sənəddə qeyd olunur ki, Azərbaycana dayə-qulluqçuları ilə birgə səyahət edən ailələr (əsasən Yaxın Şərq ölkələrindən) üçün qeyri-millətlərdən olan həmin dayə-qulluqçulara tətbiq edilən viza proseslərinin sadələşdirilməsi imkanı nəzərdən keçiriləcək.
Bununla əlaqədar olaraq, əgər həmin şəxslərin işlədikləri ölkədə müvafiq iş icazəsi varsa, Azərbaycanda həmin işçilər üçün hava limanında viza verilməsi məsələsinə baxılacaq. Təhlillər nəticəsində əldə olunan tövsiyələrə uyğun olaraq, müvafiq dövlət orqanları ölkələrə aid zəruri dəyişiklikləri tətbiq edəcək. 
Nəticələr Xarici İşlər Nazirliyinin internet səhifəsi, qəzetlər və digər kanallar vasitəsilə dərc olunacaq, rəsmi kütləvi informasiya vasitələrində aidiyyəti ölkələrə çatdırılacaq.
U.A.
www.oxu.az
"
"Ələtdə yeni aeroportun inşası təklif olunurƏlətdə yaradılması nəzərdə tutulan azad iqtisadi zonada köməkçi beynəlxalq hava limanının tikintisi məqsədəuyğundur. 
Oxu.Az Report-a istinadən xəbər verir ki, bunu Bakı Dövlət Layihə İnstitutunun direktoru İlqar İsbatov bildirib. 
Onun sözlərinə görə, bu aeroport daha çox sərnişin tipli ucuz uçuşlarının həyata keçirilməsini mümkün edəcək.
U.A.
www.oxu.az
"
"Turistlər üçün ən təhlükəli və təhlükəsiz ölkələrYeni il bayramı ərəfəsində çox adam artıq bayramı keçirəcəkləri yerlərə turpaketlərini alıblar. 
Beynəlxalq İqtisadi Forum (BİF) hər il ən təhlükəli və təhlükəsiz ölkələrin siyahısını təqdim edir.
Oxu.Az vestifinance.ru-ya istinadən xəbər verir ki, BİF ən təhlükəli ölkələr sırasında Nigeriya, Kolimbiya, Yəmən, Pakistan və Venesuelanın adını çəkib. 
Bundan başqa Əfqanıstan, İraq, Ukrayna, Liviya və Şimali Koreya kimi bəzi ölkələr, ümumiyyətlə, reytinqdə yer almayıb. 
Bu reytinq ölkədə olan terror hadisələri və zorakılıqların başvermə sayına görə müəyyən edilir.
Bütün bu göstəricilərə görə ölkələrə xallar verilir. Ən çox xal toplayan ölkə turistlər üçün ən təhlükəsiz ölkə sayılır.  
Aşağıda BİF-in versiyasına görə, 20 ən təhlükəsiz ölkənin siyahısı təqdim edilib:
1. Finlandiya - 6.7
2. Qətər - 6.61
3. BƏƏ - 6.6
4. İslandiya - 6.5
5. Avstriya - 6.47
6. Lyuksemburq - 6.46
7. Yeni Zelandiya - 6.41
8. Sinqapur - 6.4
9. Oman - 6.38
10. Portuqaliya - 6.33
11. İsveçrə - 6.32
12. Honkonq - 6.31
13. Avstraliya - 6.24
14. Sloveniya - 6.2
15. İrlandiya - 6.18
16. Belçika - 6.18
17. Niderland - 6.16
18. Norveç - 6.1
19. İsveç - 6.1
20. Almaniya - 6.06
İ.N.
www.oxu.az
"
"Moskvadan Bakıya iki aviareys gecikibƏlverişsiz hava şəraiti ilə əlaqədar Rusiyanın paytaxtı Moskva şəhərində yerləşən aeroportlardan yerinə yetirilməli olan 50 reys təxirə salınıb və ya gecikir.
Oxu.Az APA-ya istinadən xəbər verir ki, “Şeremeytevo” aeroportu 43 aviareysi təxirə salıb, 70 reys gecikir.
Qeyd edək ki, bu gün “Şeremetyevo” hava limanından Bakıya iki aviareys gecikmə ilə yerinə yetirilib. Səhər saat 08:10-da Bakıya enməli olan “KLM” və “Aeroflot” şirkətlərinin təyyarələri 08:48-də Bakıya enib.
“Domodedovo” aeroportu isə 10 reysi təxirə salıb, 26 reys gecikir.
U.A.
www.oxu.az
"
"Azərbaycanda qış kurortları özəlləşdirilə bilərAzərbaycanda qış kurortları özəlləşdirilə bilər.
Oxu.Az Trend-ə istinadən xəbər verir ki, bu barədə Azərbaycan Prezidentinin 2016-cı il 6 dekabr tarixli fərmanı ilə təsdiq edilmiş “Azərbaycan Respublikasının milli iqtisadiyyat perspektivi üzrə Strateji Yol Xəritəsi”ndə deyilir.
Qeyd olunur ki, logistika üzrə özəl sektorun xüsusi çəkisinin artırılması bu sahədə rəqabət mühitini sağlamlaşdıraraq, regional və beynəlxalq turizmin inkişafı üçün də ciddi təkan ola bilər. 
Azərbaycanda mədəni turizm, sağlamlıq turizmi, ekoturizm, kənd turizmi kimi turizm növləri üzrə tələbatın artırılması və qış turizminin inkişafına dəstək verilməsi kimi islahatların aparılması turizmlə bağlı digər alt sektorların daha da inkişaf etdirilməsi strategiyası ilə bağlıdır.
Turizmin inkişafında özəl sektorun iştirakının genişləndirilməsi istiqamətində atılacaq addımlar sırasında dövlət mülkiyyətində olan Şahdağdakı mehmanxanalardan başlamaqla, qış kurortlarının özəlləşdirilməsi məsələsi də nəzərdən keçirilə bilər. 
Peşəkar mehmanxana şəbəkələrindən idarəetmə heyətinin cəlb edilməsi və ya mövcud idarəetmə sisteminə əlavə inzibati çevikliyin gətirilməsi üçün özəlləşdirmə potensialı və özəlləşdirmə şərtləri qiymətləndirilməlidir.
U.A.
www.oxu.az
"
"Yaponiyada kitab hosteli – FOTOTokioda maraqlı hostel açılıb. Belə ki, burada yataq dəstləri kitab rəflərin arasında yerləşir. Bununla qonaqlar həm yata, həm də rahatlıqla istədiyi kitabı oxuya bilir.
Hostel insanlar tərəfindən maraqlı qarşılanıb. Bu yaxınları Kioto şəhərində daha bir kitab hosteli açılacaq. Konsepsiya olduğu kimi qalır. Sadəcə burada kitabların sayı 1700-dən 5000-ə qaldırılıb.
Oxu.Az Publika.az-a istinadən bu hostelin fotolarını təqdim edir:
































A.M.
www.oxu.az
"
"Azərbaycanın yeni yaradılacaq milli aviaşirkətinin statusu müəyyənləşdiNazirlər Kabineti “Azərbaycan Hava Yolları” Qapalı Səhmdar Cəmiyyətinin Nizamnaməsinin və strukturunun təsdiq edilməsi haqqında” qərarında dəyişiklik edib.
Oxu.Az APA-ya istinadən xəbər verir ki, dəyişikliyə əsasən, “BUTA AIRWAYS” Sərnişin Aviaşirkəti “Azərbaycan Hava Yolları” (AZAL) Qapalı Səhmdar Cəmiyyətinin tabeliyində olan qurumların siyahısına daxil edilib.
AZAL-a bu qərardan irəli gələn məsələləri həll etmək tapşırılıb.
Qeyd edək ki, dekabrın 14-də AZAL-ın İdarə Heyətinin iclasında Azərbaycanın “BUTA AIRWAYS” adlandırılan aşağı büdcəli aviadaşıyıcısının yaradılması barədə qərar qəbul edilib.
Yeni büdcə aviaşirkətinin AZAL-ın 100 faizlik törəmə şirkəti olacağı və aviaşirkətin Heydər Əliyev Beynəlxalq Hava Limanında yerləşəcəyi açıqlanıb. 
“BUTA AIRWAYS” aviaşirkətinin özünəməxsus livreyada” “Embraer” təyyarələri əsasında yaradılmış öz donanması, öz işçi ştatı və müstəqil tarif siyasəti olacaq. AZAL “BUTA AIRWAYS” aviaşirkətinin uçuşlarının artıq 2017-ci ilin payızında başlayacağının gözlənildiyini də açıqlayıb. 
U.A.
www.oxu.az
"
"AZAL “Buta Airways”ə yeddi ədəd “Embraer” təyyarəsi verəcək“Azərbaycan Hava Yolları” (AZAL) QSC 100%-lik törəmə şirkəti olan Azərbaycanın yeni büdcə aviaşirkəti “Buta Airways”in donanmasına 7 ədəd “Embraer” sərnişin təyyarəsi verəcək.
Oxu.Az bu barədə Report-a istinadən xəbər verir.
AZAL-dan bildirilib ki, “Buta Airways”ə keçəcək “Embraer” sərnişin təyyarələri artıq AZAL-ın sərnişin aviaşirkətinin tərkibində olmayacaq: 
“Sözügedən təyyarələrlə uçuşları yalnız “Buta Airways” həyata keçirəcək. Bunun əsasında yaradılan aviaşirkətin öz donanması, öz işçi ştatı və müstəqil tarif siyasəti olacaq. Yeni təyyarələrin alınması nəzərdə tutulmur. Hazırda bu və digər aspektlər üzərində iş aparılır.
Büdcə aviaşirkətinin fəaliyyətə başlaması üçün tədbirlər görülür. Aviaşirkətin uçuşlara gələn ilin payız aylarında başlayacağı gözlənilir”.
“Hazırda bütün reyslərində baza tarifinin qiyməti vergi və rüsumlar da daxil olmaqla 49 avro təşkil edən “AZALJET” brendi altında 13 istiqamət üzrə uçuşlar yerinə yetirilir. Bu reyslərdə satış və uçuş sxemi lou-kosterlərə yaxındır. 
Yəni, sərnişinlərə bəzi xidmətlər seçimi ödənişli variantlar şəklində təqdim edilir. Gələn ilin payız aylarında uçuşlara başlaması planlaşdırılan “Buta Airways” və “AZALJET”-də qiymətlərin və uçuşların necə tənzimlənəcəyi hələ müəyyənləşdirilməyib. Hazırda bu istiqamətdə ciddi işlər aparılır”, - deyə AZAL-dan bildirilib.
Qeyd edək ki, dekabrın 14-də “Azərbaycan Hava Yolları”nın İdarə Heyətinin iclasında Azərbaycanın aşağı büdcəli yeni aviadaşıyıcısının yaradılması barədə qərar qəbul edilib. “Buta Airways” adlandırılan yeni büdcə aviaşirkəti Heydər Əliyev Beynəlxalq Hava Limanında yerləşəcək.
U.A.
www.oxu.az
"
"Azərbaycandan turistlər üçün növbəti güzəştBakı şəhərinin turizm sahələrinin cəlbediciliyini daha da artırmaq məqsədilə mühüm addımlar atılacaq.
Oxu.Az Fins.az-a istinadən xəbər verir ki, turistlərin Azərbaycan muzeylərinə marağını artırmaq üçün güzəştlər tətbiq olunacaq. 
Belə ki, turistlərin ölkə ərazisinə daxil olduqları zaman hava limanlarında və vağzallarda muzeylərə aid həm vauçerlər, həm də endirimli biletlər təklif ediləcək. 
Bundan əlavə, Bakıda şəhər gəzintisi təşkil edən şəhər turu nəqliyyat xidmətləri də vaxt, səmərəlilik və əhatə dairəsi baxımından təkmilləşdiriləcək. Bunun üçün yeni təcrübəli tur bələdçiləri işə götürüləcək. Audioyazılar daha bir neçə dildə səsləndiriləcək.  
Onu da qeyd edək ki, şəhər avtobus turunun əhatə dairəsinə Bakının ətraf qəsəbələrindəki “Yanardağ” Dövlət Tarix-Mədəniyyət və Təbiət Qoruğu, “Qobustan” Dövlət Tarixi-Bədii Qoruğu və palçıq vulkanları kimi turizm məkanları da daxil ediləcək.
U.A.
www.oxu.az
"
"Azərbaycanda Milli Turizm Təbliğat Bürosu yaradılacaqBakı şəhərinin beynəlxalq imicinin formalaşdırılması, şəhər brendinin istifadəsi üzrə uzunmüddətli fəaliyyət planının hazırlanması, brenddən istifadə üzrə nəzarət tədbirlərinin görülməsi və fərqli səviyyələrdə təkrar brendinq seçimi və marketinq işlərinin əlaqələndirilməsi, turistlərin məmnunluğunun artırılması məqsədilə Milli Turizm Təbliğat Bürosunun yaradılması nəzərdən keçiriləcək.
Oxu.Az bu barədə Reporta istinadən xəbər verir. 
“Bu tədbir nəticəsində gözlənilən səmərəlilik əldə edilərsə, bu təcrübə Azərbaycanın digər turizm regionlarına da şamil ediləcək. Büro tərəfindən Bakı şəhərinin brend strategiyası ilə bağlı təkliflər hazırlanaraq təqdim ediləcək. 2017–2020-ci illər üzrə Büronun bu strategiyada nəzərdə tutulmuş fəaliyyətlərini özündə əks etdirən fəaliyyət planı hazırlanacaq”. 
Büronun büdcəsinin müəyyən bir qismi ilk dövrlərdə dövlət büdcəsi hesabına, digər hissəsi isə dövlət-özəl tərəfdaşlığı qurulduqdan sonra nizamnaməsində müəyyən edilmiş müxtəlif maliyyələşmə mənbələri hesabına təmin ediləcək.
Büro Bakı şəhərinin brendini formalaşdıracaq və onun beynəlxalq səviyyədə təbliği üzrə tədbirlər görəcək, eyni zamanda müəyyən edilmiş monitorinq metodologiyasına müvafiq olaraq təyin edilmiş müxtəlif indikatorlar əsasında müşahidələr həyata keçirməklə brendin təşviqi işlərinə nəzarət edəcək. Monitorinq sisteminin bir hissəsi kimi, Büro dəqiq məlumatların toplanmasını, etibarlı turizm statistikasının hazırlanmasını və turizm reyestrinin səmərəli fəaliyyətini təmin edəcək. 
Büronun təsis edilməsi, onun fəaliyyətinin koordinasiyası, icra və nəzarət mexanizminin tətbiqi Bakı şəhəri ilə əlaqədar bütün tədbirlərin həyata keçirilməsi üçün əsas hərəkətverici mexanizm olacaq. Bu prioritetin tətbiqi nəticəsində 2020-ci ildə real ÜDM-in 5 mln. manat birbaşa və 5 mln. manat dolayı olmaqla, ümumilikdə 10 mln. manat artacağı proqnozlaşdırılır.
S.S.
www.oxu.az
"
"Azərbaycanda Safari Parkı yaradılacaqAzərbaycanın ekoloji turizm potensialının araşdırılacaq və milli parklarda müxtəlif turizm fəaliyyətləri təşkil ediləcək.
Oxu.Az xəbər verir ki, bu, Azərbaycan prezidenti İlham Əliyevin 6 dekabr 2016-cı il tarixli fərmanı ilə təsdiq edilmiş “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”ndə əksini tapıb. Strateji Yol Xəritəsində qeyd edilib ki, Mədəniyyət və Turizm NazirliyiEkologiya və Təbii Sərvətlər Nazirliyi ilə birlikdə Azərbaycanın ekoloji turizm imkanlarının tədqiqini həyata keçirəcək və bunun əsasında milli parklarda müxtəlif turizm fəaliyyətlərinin təşkili ilə bağlı tədbirlər planı hazırlayacaq, marşrutlar üzrə əlverişli fəaliyyət cədvəlinin tərtibatı işi təşkil ediləcək. 
Bu fəaliyyətə milli parklarda potensial turizm kampinq yerlərinin müəyyən edilməsi və işlənib hazırlanması üzrə də təkliflərin irəli sürülməsi daxildir. Təhlil nəticəsində məqsədəmüvafiq hesab edilərsə, bu kampinq yerlərinin işlədilməsi özəl operatorlara da həvalə oluna bilər.
 
Milli parklar boyunca məlumatlandırıcı işarələrin yerləşdirilməsi və milli parkların Azərbaycan, ingilis, alman, fransız və rus dillərində xəritələrinin hazırlanması imkanları araşdırılacaq. “Azərbaycanda ekoturizm” albomu hazırlanaraq nəşr olunacaq və onlayn platformalarda yerləşdiriləcək, eyni zamanda ekoturizm üzrə internet portalının yaradılması məsələsi nəzərdən keçiriləcək.
 
Strateji Yol Xəritəsində Şamaxı Safari Parkının yaradılacağı da əksini tapıb. Şamaxı Safari Parkının yaradılması ilə bağlı aidiyyəti qurumların iştirakı ilə müvafiq tədbirlər görüləcək və bu parkın gələcəkdə onlayn platformalar və digər vasitələrlə təşviqi həyata keçiriləcək. Mədəniyyət və Turizm Nazirliyi2017-2020-ci illər ərzində Şamaxı Safari Parkının yaradılması və təşviqini təmin etməlidir.
 
S.S.
www.oxu.az
 
"
"Bakı dünyanın əsas turizm mərkəzlərindən birinə çevrilə bilərBakını dünyanın əsas turizm mərkəzlərindən birinə çevirmək üçün atılacaq addımlar açıqlanıb.
Oxu.Az APA-ya istinadən xəbər verir ki, bu, Azərbaycan prezidenti İlham Əliyevin 6 dekabr 2016-cı il tarixli fərmanı ilə təsdiq edilmiş “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”ndə əksini tapıb. 
Milli Turizm Təbliğat Bürosu ilk növbədə Bakı şəhərinə daha çox turist cəlb etmək üçün onlayn məlumat platforması yaradacaq və onu işçi heyət ilə təmin edəcək. Turizmlə bağlı düzgün qərarların verilməsi məqsədilə məlumatların toplanması üçün onlayn alətlərdən istifadənin artmasını nəzərə alaraq, işçi heyət Bakı və əsas onlayn səyahət və məlumat platformaları (məsələn, “Trip Advisor”, “Four Square”, “Lonely Planet” və s.) ilə əlaqədar lazımi məlumatların (məsələn, şəkil, şərh, təlimatlar və s.) prioritet hesab olunan ingilis, rus, türk, ərəb, fars və digər dillərdə tərtib olunmasını təmin edəcək. Bakı şəhərinə gələn və oradan regionlara səfər edən turistlərin məlumatlılığının artırılması üçün bir sıra tədbirlərin görülməsi Bakı və Qəbələdəki hava limanları prioritetləşdirilməklə orada yerləşən turizm məlumat ofislərinin fəaliyyət dairəsi genişləndiriləcək və sayı artırılacaq.
 
Turizm məlumat ofisləri Büro ilə əməkdaşlıq çərçivəsində və onun vəsaitlərindən istifadə edərək turistlər üçün Bakı və ətraf ərazilərlə bağlı (4 saatlıq məsafə) ingilis, fars, ərəb, türk və rus dillərində olan broşür və məlumat materialları nəşr edəcək və avtobus dayanacaqları, metro stansiyaları və hava limanlarında bu materialların paylanmasını təmin edəcək. Bu ofislərdə hazırda Azərbaycan dilində mövcud olan xəritə və ictimai nəqliyyata dair məlumat materialları da həmin dillərdə hazırlanaraq nəşr ediləcək. Turistlərin Bakı şəhərinə səfərlərini öz istəklərinə uyğun planlaşdırmaları və şəhərdə təklif edilən bütün imkanlardan tam aydalanmaları üçün bu materiallar, həmçinin mehmanxanalara, ticarət mərkəzlərinə, mühüm turizm məkanlarına və digər yerlərə də təklif ediləcək.
 
Bakı şəhərinin mühüm turizm sahələrinin cəlbediciliyini daha da artırmaq məqsədilə ölkə ərazisinə daxil olduqları zaman hava limanlarında və vağzallarda turistlərə muzeylərə aid həm vauçerlər, həm də endirimli biletlər təklif ediləcək. Bakıda şəhər gəzintisi təşkil edən şəhər turu nəqliyyat xidmətləri də vaxt, səmərəlilik və əhatə dairəsi baxımından təkmilləşdiriləcək və bu xidmətlər təcrübəli tur bələdçiləri, eləcə də rus və ingilis dillərində səsləndirilən audio yazılar da əlavə edilməklə zənginləşdiriləcək. Bakının ətraf qəsəbələrindəki “Yanardağ” Dövlət Tarix-Mədəniyyət və Təbiət Qoruğu, ""Qobustan"" dövlət tarixi-bədii qoruğu və palçıq vulkanları kimi turizm məkanları da bu avtobusların əhatə dairəsinə daxil ediləcək.
 
Büro işlərini xarici və yerli turoperatorlar ilə əlaqələndirərək Novruz bayramı ərəfəsində yerləşdirmə vasitələri və təyyarə biletlərini əhatə edən turist xidmət paketlərinin hazırlanmasını təşviq edəcək. Bundan əlavə, Azərbaycanın, əsasən də Bakının Novruz bayramı ərəfəsində cəlbediciliyini artırmaq məqsədilə çərşənbə axşamlarında və bayram zamanı açıq havaaltında festivallar, Azərbaycan və regiondakı qonşu ölkələrdən folklor musiqi ifaları və Novruz süfrələri ətrafında fəaliyyətlər təşkil ediləcək və həmin tədbirlərdə iştirak da bu paketlərə əlavə ediləcək. Mədəniyyət və Turizm Nazirliyi dövlət və özəl sektorun nümayəndələri ilə əməkdaşlıq edərək Bakı turizm tədbirləri təqviminə uyğun olaraq, ticarət festivalını təşkil edəcək. Bu tədbirlərə pərakəndə ticarət, bədii tamaşalar, paradlar, Naftalan nefti və Naxçıvan Muxtar Respublikasının duz dağı ilə bağlı seminarların təşkili kimi digər turizm tədbirləri də daxil ediləcək. Festivalda sənətkarların hazırladığı mis məmulatlar kimi Azərbaycan məhsullarının təklifinə də xüsusi önəm veriləcəkdir.
 
Bu prioritetin tətbiqinin 2020-ci ildə real ÜDM-in artımına birbaşa 30 milyon manat, dolayı şəkildə 20 milyon manat olmaqla, ümumilikdə 50 milyon manat təsir edəcəyi, eləcə də 2020-ci ildə ümumilikdə 8500 olmaqla, bilavasitə turizm sektorunda 6100 yeni iş yerinin açılacağı proqnozlaşdırılır. Bakıda mehmanxanalarda və mehmanxanatipli müəssisələrdə yerləşdirilmiş xarici turistlərin sayının 2015-ci il üzrə hesablanmış 0,5 milyon nəfərdən 2020-ci ildə 0,9 milyon nəfərədək, hər turistin orta qalma müddətinin 2 gündən 3 günədək artacaq. Ümumi daxili məhsulun, əsasən ölkədə daha uzun müddət qalan turistlərin istirahət və əlavə yerləşmə vasitələrinə xərclədikləri vəsaitdən yaranacağı ehtimal olunur. Gündəlik xərclərin real şərtlər üzrə hər bir şəxs üçün 195 manat qalacağı ehtimal olunur.
 
Bu nəticəyə nail olmaq üçün, yəni turistlərə göstərilən xidmətin keyfiyyətinin artırılması, turist xidmət paketlərinin hazırlanması və festivalların keçirilməsi məqsədilə 15 milyon manat birdəfəlik investisiya tələb edilir. Hədəf ölkələrdən Bakıya gələn turist sayındakı potensial artım nəzərə alınmaqla, bu prioritetin 2020-ci ildə 150 milyon manat birbaşa, 80 milyon manat dolayı olmaqla, ümumilikdə real ÜDM-də 230 milyon manat artıma səbəb olacağı proqnozlaşdırılır. Bu təsirə ailə səfərləri üzrə turistlərin gəlişi daxil deyil. Eyni zamanda turistlərin sayındakı artımın 2020-ci ildə ümumilikdə 16000 olmaqla, bilavasitə turizm sektorunda 11500 yeni iş yerinin açılmasına səbəb olacağı proqnozlaşdırılır.
S.S.
www.oxu.az
"
"Azərbaycanda ixtisaslaşmış turizm sənayesinin inkişafına dair Strateji Yol Xəritəsi açıqlanıbAzərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi açıqlanıb.
Oxu.Az xəbər verir ki, sənəd Prezident İlham Əliyevin 2016-cı il 6 dekabr tarixli fərmanı ilə təsdiq edilib.
Qeyd edək ki, “Milli iqtisadiyyat və iqtisadiyyatın əsas sektorları üzrə strateji yol xəritəsinin başlıca istiqamətləri”nin təsdiqi və bundan irəli gələn məsələlər haqqında” Azərbaycan Respublikası Prezidentinin 2016-cı il 16 mart tarixli 1897 nömrəli sərəncamı ilə iqtisadiyyatın mövcud vəziyyətinin dərin təhlili əsasında Strateji Yol Xəritəsinin hazırlanması üzrə müvafiq tapşırıqlar verilib. 
Buna uyğun olaraq, kənd təsərrüfatı məhsullarının istehsalı və emalı sənayesi sahələrində mövcud vəziyyət müvafiq dövlət orqanlarının, tədqiqat mərkəzlərinin və müstəqil ekspertlərin iştirakı ilə sistemli və əhatəli şəkildə təhlil olunmaqla, silsilə müzakirələr keçirilib və müvafiq qiymətləndirmələr aparılmış, bunun əsasında “Azərbaycan Respublikasında kənd təsərrüfatı məhsullarının istehsalına və emalına dair Strateji Yol Xəritəsi” hazırlanıb.
S.S.
www.oxu.az
 
"
"İrandan Azərbaycana gələnlərin sayında kəskin artım“Bu il Azərbaycana Rusiyadan gələnlərin sayı 7,1%, İrandan gələnlərin sayı 58%, Qazaxıstandan gələnlərin sayı 15,8% artıb”.
Oxu.Az xəbər verir ki, bunu Mədəniyyət və turizm nazirinin müavini Nazim Səmədov “ASAN Viza” portalının təqdimat mərasimində deyib.
Nazir müavini bildirib ki, Azərbaycana səfər edənlərin təqribən 70%-i ölkəmizlə vizasız sistemin tətbiq edildiyi xarici ölkələrdən gələn əcnəbidir.
N.Səmədov qeyd edib ki, elektron vizanın tətbiqindən sonra Azərbaycana Avropa ölkələrindən gələnlərin sayında artım baş verib: 
“Hazırda əsas məqsədimiz nəinki beynəlxalq statuslu hava limanlarında, ümumilikdə bütün dövlət sərhəd-keçid məntəqələrində vizanın verilməsi imkanlarının yaradılmasıdır”.
U.A.
www.oxu.az
"
"Azərbaycanla İsveçrə arasında vizaların asanlaşması təsdiqləndiAzərbaycanla İsveçrə arasında viza rejimi sadələşdirilir.
Oxu.Az Trend-ə istinadən xəbər verir ki, bununla bağlı Milli Məclisin bu gün keçirilən plenar iclasının gündəliyinə “Azərbaycan Respublikası Hökuməti ilə İsveçrə Federal Şurası arasında vizaların rəsmiləşdirilməsinin sadələşdirilməsi haqqında” sazişin təsdiq edilməsi daxil edilib.
Bundan əlavə, Milli Məclisin iclasının gündəliyinə “Azərbaycan Respublikası Hökuməti ilə İsveçrə Federal Şurası arasında İcazəsiz yaşayan şəxslərin readmissiyası haqqında” sazişin təsdiq edilməsi də daxil edilib.
Qeyd edək ki, hər iki saziş Azərbaycan xarici işlər naziri Elmar Məmmədyarovun 2016-cı il oktyabrın 10-da İsveçrəyə rəsmi səfəri çərçivəsində İsveçrə Federal Xarici İşlər Departamentinin rəhbəri Didye Burkhalter ilə görüşündə imzalanıb.
Hər iki saziş bu gün Milli Məclisdə təsdiq edilib. Bundan sonra iki ölkə arasında diplomatik və xidməti pasporta malik şəxslərin vizasız gediş-gəlişi təmin ediləcək və həmçinin digər kateqoriyadan olan şəxslərin viza almaları asanlaşacaq.
U.A.
www.oxu.az
"
"“ASAN Viza” ilə bağlı dövlət rüsumu məlum oldu – MƏBLƏĞHazırda test rejimində fəaliyyət göstərən “ASAN Viza” portalı yanvar ayının 10-dan etibarən tam istifadəyə veriləcək. 
Oxu.Az xəbər verir ki, artıq əcnəbilər evlərindən çıxmadan, növbədə gözləmədə, sənədlər toplamadan onlayn müraciət edərək viza əldə edə biləcəklər. 
Ölkədə qalma müddəti 30 günədək müəyyən edilən birdəfəlik elektron viza almaq üçün portala müraciət edən şəxs ödəniş etdikdən sonra vizası 3 iş günü müddətində elektron poçt ünvanına göndəriləcək.
Viza üçün dövlət rüsumu 20 dollar təşkil edir. Bu rüsum vizaya baxmaq üçün tələb olunur və heç bir halda geri qaytarılmır.
Elektron viza müraciətlərinin birnəfərlik, ailə (ən azı 2, ən çox 10 nəfər) və qrup şəklində (ən az 10 və ən çox 300 nəfər) edilməsi nəzərdə tutulur.
Ülviyyə R. Əli
www.oxu.az
"
"“ASAN Viza” xidməti bu gündən işə düşür“Bu il Azərbaycana gələn turistlərin sayında təxminən 11% artım müşahidə olunur”.
Oxu.Az xəbər verir ki, bu sözləri Mədəniyyət və turizm nazirinin müavini Nazim Səmədov jurnalistlərə açıqlamasında deyib.
“Cari ilin yarım illik statistikasına görə, BƏƏ-dən Azərbaycana gələnlərin sayında 33 dəfə, bütün ərəb ölkələrindən respublikamıza gələnlərin sayında isə 8 dəfə artım müşahidə olunur”.
Onun sözlərinə görə, “ASAN Viza”nın tətbiqindən sonra ölkəyə daha çox turist axını gözlənilir:
“Burada tək 12 ölkə deyil, Azərbaycan üçün əsas hədəf bazarları sayılan ölkələr daxildir”, - deyə nazir müavini deyib.
O, həmçinin əlavə edib ki, “ASAN Viza” sisteminin təbliğindən də çox məsələlər asılı olacaq.
Qeyd edək ki, bu il Azərbaycana gələn 12 ölkə vətəndaşları (BƏƏ, Oman, Qətər, Cənubi Koreya, Çin,  Səudiyyə Ərəbistanı, Sinqapur, Malayziya və s.) vizanı beynəlxalq statuslu hava limanlarından əldə edə biliblər. Bu gündən isə “ASAN Viza” xidməti test rejimində fəaliyyət göstərməyə başlayıb.
Ülviyyə R. Əli
www.oxu.az
"
"Azərbaycanın “ASAN Viza” sistemindən istifadə edəcək ölkələr açıqlanıb“ASAN Viza” sistemi vasitəsilə elektron viza veriləcək ölkələrin adları məlum olub.
Oxu.Az-ın APA-ya istinadən verdiyi xəbərə görə, 81 ölkənin vətəndaşı “ASAN Viza” sistemindən istifadə edərək Azərbaycana səfər edə biləcək.
Vətəndaşlarına elektron viza veriləcək ölkələrin siyahısını təqdim edirik:
Amerika Birləşmiş Ştatları, Albaniya, Almaniya, Andorra, Argentina, Avstraliya, Avstriya, Belçika, Birləşmiş Ərəb Əmirlikləri, Bəhreyn, Bolqarıstan, Bosniya və Herseqovina, Böyük Britaniya və Şimali İrlandiya Birləşmiş Krallığı, Braziliya, Bruney, Cənubi Afrika Respublikası, Çexiya, Çili,  Çin Xalq Respublikası, Danimarka, Estoniya, Əlcəzair, Finlandiya, Fransa, Hindistan, Xorvatiya, İndoneziya, İordaniya, İran, İrlandiya, İslandiya, İspaniya, İsrail, İsveç, İsveçrə, İtaliya, Kanada, Kipr, Koreya, Kosta-Rika, Kuba, Küveyt, Qətər, Qvatemala, Latviya, Litva, Lixtenşteyn, Lüksemburq,  Macarıstan, Makedoniya, Malayziya, Malta, Meksika, Mərakeş, Monako, Monteneqro, Monqolustan, Nepal, Niderland, Norveç, Oman, Pakistan, Panama, Polşa, Portuqaliya, Rumıniya, San-Marino, Serbiya, Səudiyyə Ərəbistanı, Sinqapur, Slovakiya, Sloveniya, Şri-Lanka, Tailand, Türkiyə, Türkmənistan, Vatikan, Vyetnam, Yaponiya, Yeni Zelandiya və Yunanıstan.
Qeyd edək ki, Azərbaycan prezidenti İlham Əliyev elektron vizaların verilməsi prosedurunun sadələşdirilməsi və “ASAN Viza” sisteminin yaradılması haqqında fərman imzalayıb. Fərmana əsasən, Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyi Azərbaycan Respublikasına gələn əcnəbilərə və vətəndaşlığı olmayan şəxslərə elektron viza verilməsi üçün “ASAN Viza” sistemini yaratmalı və onun idarə olunmasını təmin etməlidir, “ASAN Viza” sistemi haqqında əsasnamənin layihəsini bir ay müddətində hazırlayıb, prezidentinə təqdim etməlidir. “ASAN Viza” sistemi vasitəsilə elektron viza alınması üçün əcnəbinin və ya vətəndaşlığı olmayan şəxsin birbaşa “ASAN Viza” sistemi vasitəsilə müraciət etməsi, elektron viza alınması üçün zəruri olan məlumatların bilavasitə “ASAN Viza” sisteminə daxil edilməsi, elektron vizanın rəsmiləşdirilməsinə görə müəyyən olunmuş dövlət rüsumunun “ASAN Viza” sistemi vasitəsilə elektron qaydada ödənilməsi, elektron vizanın üç iş günü müddətində verilməsi, elektron vizanın müraciət etmiş şəxsin elektron ünvanına göndərilməsi təmin edilir.
Fərmanla müəyyən edilib ki, elektron viza siyahısı Azərbaycan Respublikasının Xarici İşlər Nazirliyi tərəfindən təsdiq edilən ölkələrin vətəndaşlarına və həmin ölkələrdə daimi yaşayan vətəndaşlığı olmayan şəxslərə verilir.
N.O.
www.oxu.az
"
"Azərbaycanla İsveçrə arasında viza almaq asanlaşırAzərbaycanla İsveçrə arasında viza rejimi sadələşdirilir.
Oxu.Az Trend-ə istinadən xəbər verir ki, bununla bağlı Milli Məclisin dekabrın 16-da keçiriləcək plenar iclasının gündəliyinə “Azərbaycan Respublikası Hökuməti ilə İsveçrə Federal Şurası arasında vizaların rəsmiləşdirilməsinin sadələşdirilməsi haqqında” sazişin təsdiq edilməsi daxil edilib.
Bundan əlavə, Milli Məclisin iclasının gündəliyinə “Azərbaycan Respublikası Hökuməti ilə İsveçrə Federal Şurası arasında İcazəsiz yaşayan şəxslərin readmissiyası haqqında” sazişin təsdiq edilməsi də daxil edilib.
Qeyd edək ki, hər iki saziş Azərbaycan xarici işlər naziri Elmar Məmmədyarovun 2016-cı il oktyabrın 10-da İsveçrəyə rəsmi səfəri çərçivəsində İsveçrə Federal Xarici İşlər Departamentinin rəhbəri Didye Burkhalter ilə görüşündə imzalanıb. 
Sazişlər Milli Məclis tərəfindən təsdiq olunduqdan sonra iki ölkə arasında diplomatik və xidməti pasporta malik şəxslərin vizasız gediş-gəlişi təmin ediləcək və həmçinin digər kateqoriyadan olan şəxslərin viza almaları asanlaşacaq.
U.A.
www.oxu.az
"
"AZAL Yeni il aksiyası çərçivəsində 20 faizədək endirim elan edir“Azərbaycan Hava Yolları” (AZAL) Yeni il ərəfəsində yeni aksiya barədə elan edir.
Bakıdan/Bakıya aşağıdakı istiqamətlər üzrə uçuşlara 15 dekabr 2016-cı il tarixindən 15 yanvar 2017-ci il tarixinə kimi gediş-dönüş aviabileti alarkən 20 faizədək endirim tətbiq olunacaq:
London, Milan, Berlin, Paris, Praqa, Təl-Əviv, Pekin, Dubay və Nyu-York. Uçuş tarixləri: 15 yanvar - 15 mart 2017-ci il.
Aviabiletləri şirkətin www.azal.az saytında bronlaşdırmaq, AZAL-ın kassalarında və rəsmi agentliklərdən əldə etmək mümkündür. Balların avtomatik hesablanması üçün aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir.
“AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir: www.miles.azal.az proqram iştirakçısı olmayan şəxslər aşağıdakı link vasitəsilə qeydiyyatdan keçə bilər:  http://bit.ly/milesreg_az
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598 88 80; *8880
E-mail: callcenter@azal.az
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
U.A.
www.oxu.az
"
"Azərbaycanda aşağı büdcəli milli aviadaşıyıcı yaradılacaqUçuşlar 2017-ci ilin payızında başlayacaq.“Azərbaycan Hava Yolları” (AZAL) QSC-nin İdarə Heyətinin iclasında Azərbaycanın aşağı büdcəli aviadaşıyıcısının yaradılması barədə qərar qəbul edilib.
Oxu.Az-a AZAL-dan verilən məlumata görə, “BUTA AIRWAYS” adlandırılan yeni büdcə aviaşirkəti “Azərbaycan Hava Yolları” QSC-nin tərkibinə daxil olacaq və AZAL-ın 100 faizlik törəmə şirkəti olacaq. 
Aviaşirkət Heydər Əliyev Beynəlxalq Hava Limanında yerləşəcək.
“BUTA AIRWAYS” aviaşirkətinin özünəməxsus livreyada “Embraer” təyyarələri əsasında yaradılmış öz donanması, öz işçi ştatı və müstəqil tarif siyasəti olacaq.
Qeyd edək ki, mülki aviasiya biznesi çox mürəkkəb və spesifikdir və hər bir ciddi dəyişiklik vaxt tələb edir. Büdcə aviaşirkətinin fəaliyyət göstərməsində çox nüans var, hazırda bütün aspektlər üzərində fəal iş aparılır. “BUTA AIRWAYS” aviaşirkətinin uçuşlarının artıq 2017-ci ilin payızında başlayacağı gözlənilir.
Aviabiletlərin qiymətinin aşağı salınması üzrə genişmiqyaslı işlər Azərbaycan Prezidenti İlham Əliyevin tapşırığı ilə həyata keçirilir. Bu ilin mart ayından etibarən AZALJET brendi altında 13 populyar istiqamət üzrə uçuşlar yerinə yetirilir. Bu reyslərdə satış və uçuş sxemi lou-kosterlərə yaxındır, yəni sərnişinlərə bəzi xidmətlər seçimi ödənişli variantlar şəklində təqdim edilir.
Hazırda AZALJET-in bütün reyslərində baza tarifinin qiyməti bütün vergi və rüsumlar da daxil olmaqla cəmi 49 avro təşkil edir. Bu, Azərbaycana uçuşlar həyata keçirən bütün aviaşirkətlər arasında ən rəqabət qabiliyyətli qiymətlərdən biridir.
Ümid edirik ki, milli lou-kosterin xidmətləri həm vətəndaşlarımızın ürəyincə olacaq, həm də ölkəmizə turist axınını artıracaq.
U.A.
www.oxu.az
"
"Rayonların birində üçulduzlu hotelin tikintisi planlaşdırılırİqtisadiyyat Nazirliyi yanında Sahibkarlığa Kömək Milli Fondu (SKMF) sahibkarlardan Şamaxı rayonunun inkişafının prioritet sahələri üzrə investisiya layihələrinin qəbuluna başlayıb.
Oxu.Az-ın nazirliyin saytına istinadən verdiyi məlumata görə, bir neçə gün əvvəl keçirilmiş işgüzar forumun yekununda bir sıra investisiya layihələrinin maliyyələşdirilməsi, o cümlədən taxılçılıq təsərrüfatı, heyvandarlıq, arıçılıq, üzümçülük, badamçılıq və kartofçuluq təsərrüfatlarının, pendir, çörək və şirniyyat məmulatları müəssisələrinin yaradılması üzrə sahibkarlardan təkliflərin qəbul olunması məqsədəuyğun hesab edilib.
Bundan başqa, rayonda üçulduzlu mehmanxananın tikintisi üzrə investisiya layihəsinin qəbulu elan olunub.
SKMF-nin məlumatına görə, sahibkarlar fonda səlahiyyətli kredit təşkilatları vasitəsilə müraciət edə bilərlər.
U.A.
www.oxu.az
"
"Azərbaycan və Qətər arasında əməkdaşlıq perspektivləri müzakirə olunduDekabrın 13-də “Azərbaycan Hava Yolları” QSC-nin prezidenti Cahangir Əsgərov Qətər Mülki Aviasiya Administrasiyasının sədri Abdulla Nasser Turki Al-Subayın başçılıq etdiyi nümayəndə heyətini qəbul edib.
Oxu.Az xəbər verir ki, qonaqları salamlayan Cahangir Əsgərov bildirib ki, Azərbaycan ilə Qətər arasında, həmçinin AZAL və “Qatar Airways” aviaşirkətləri arasında tarixən isti münasibətlər yaranıb. 
Onun sözlərinə görə, həm sərnişindaşıma, həm də yük aviadaşımaları sahəsində tərəfdaşlığın genişləndirilməsi üçün heç bir maneə mövcud deyil.
Abdulla Nasser Turki Al-Subay öz növbəsində qeyd etib ki, ilk dəfədir ki, Bakıda səfərdədir və Azərbaycanın paytaxtı onda çox böyük təəssürat yaradıb. O qeyd edib ki, səfərinin məqsədi Azərbaycan və Qətər arasında mülki aviasiya sahəsində gələcək əməkdaşlığın müzakirə edilməsidir.
Tərəflər mülki aviasiya sahəsində əməkdaşlığın Azərbaycan və Qətər arasında münasibətlərin intensivləşdirilməsinə və hərtərəfli inkişafına xidmət edəcəyinə əmin olduqlarını bildiriblər.
E.Ə.
www.oxu.az
"
"Qubanın qar mənzərələri – FOTODəniz səviyyəsindən 2 min 200 metr yüksəklikdə yerləşən Qrız kəndi Quba rayonunun gəzməli-görməli yerlərindəndir.
Bu ucqar dağ kəndi Ağ dağın ətəyində, Qudyalçayın sahilində yerləşir. Kəndin ətrafında bir necə bulaq, şəlalə, mağara var. Qrız kəndi Azərbaycan ərazisində ən çox qar düşən yaşayış məntəqələrindəndir.
 Oxu.az AZƏRTAC-a istinadən səyyah Hüseyn Məmmədovun Qırız kəndində çəkdiyi fotoları təqdim edir.



































"
"“Jumeirah” Azərbaycandan gedir“Jumeirah” brendi və “Jumeirah Bilgah Beach Hotel” sahibkar şirkəti ilə əldə olunan razılığa əsasən “Jumeirah” riteyli Azərbaycanı tərk edir. 
Oxu.Az xəbər verir ki, tərəflər arasındakı idarəetmə müqaviləsi bu ilin sonunadək, yəni 31 dekabr 2016-ci ildə bitəcək. 
Bununla əlaqədar olaraq, 2017-ci ildən hotel daha “Jumeirah” adını daşımayacaq. Hotelin hansı ad altında fəaliyyətini davam etdirəcəyi və habelə xarici hotel şəbəkəsi ya yerli hotel brendi tərəfindən idarə olunacağı barədə məlumat isə konfidensional olaraq saxlanılır. Lakin hotelin rebrendinqə məruz qalacağı ehtimal olunur. 
Qeyd edək ki, Bakıda 2012-ci ildən fəaliyyət göstərən “Jumeirah Bilgah Beach Hotel” Xəzər dənizinin sahilində, 300 metr uzunluqda özəl çimərlik xəttinə malik müasir kompleksdir. Kompleksə müxtəlif kateqoriyalara məxsus 176 otaq, eləcə də 14 şəxsi kottec daxildir. 
Mənbə: fins.az
E.Ə.
www.oxu.az
"
"Əsl qış nağılı yaşaya biləcəyiniz 6 yer – FOTO2017-ci ilə qədəm qoymağımıza sayılı günlər qalıb. Əgər hələ də yeni ili necə və harada qarşılayacağınıza qərar verməmisinizsə, onda kompüterinizin ekranına bir qədər də yaxın oturun, çünki tövsiyyələrimiz var.
Oxu.Az sey-yah.com saytına istinadən, yeni ildə əsl qış nağılı yaşaya biləcəyiniz yerlərin siyahısını təqdim edir.
1. Şahdağ, Qusar, Azərbaycan

2. Kazbeqi, Gürcüstan

3. Dombay, Qaraçay-Çərkəs Respublikası, Rusiya

4. Abant gölü, Bolu, Türkiyə

5. Tallin, Estoniya

6. Transilvaniya, Rumıniya

A.M.
www.oxu.az
"
"Dünyanın ən böyük hotelinin istifadəyə veriləcəyi vaxt açıqlandıDünyanın ən böyük hotel layihəsinin dəyəri 3,5 milyard dollar həcmində qiymətləndirilir. 
Oxu.Az Fins.az-a istinadən xəbər verir ki, Səudiyyə Ərəbistanının Məkkə şəhərində yerləşən turizm nəhənginin açılışı 2017-ci ilə nəzərdə tutulub.
Hotelin rəhbərliyinin sözlərinə görə, bütün qonaqlar dəbdəbəli və zəngin interyerli otaqlar, dadlı təamlar və xoş xidmətlə təmin olunacaqlar.
Tikintisi Səudiyyə Ərəbistanının Maliyyə Nazirliyi tərəfindən maliyyələşdirilən yeni hotelin adı “Abrac Kuday” (Abraj Kudai) olacaq. Binanın layihəsi isə “Dar al-Handasah Group” şirkətinə məxsusdur. Hələ də tikintisi davam edən hotelin açılışından sonra, onun ümumi ərazisi 1,4 milyon m2 olacaq.
“Abrac Kuday” hoteli 10 min otaq, 70 restoran, 4 vertolyot meydançası və 12 qüllədən ibarətdir. Qüllələrdən ən hündürü 45 mərtəbə, ən balacası isə 30 mərtəbədir. Hotel kompleksinin 5-ci mərtəbəsindəki otaqlar Səudiyyə Ərəbistanının kral ailəsi üçün saxlanılacaq.
Hotel dünyanın ən böyük məscidi olan “Məscidül-Həram”dan (Masjid al-Haram) 2 km aralıqda yerləşir. 
U.A.
www.oxu.az
"
"Sakinlərinə öz ərazilərində yaşaması üçün ödəniş edən 7 şəhər – FOTOSakinlərinə öz ərazilərində yaşaması üçün ödəniş edən 7 şəhərin adı açıqlanıb. Bu şəhərlər öz sakinlərnə hər ay ödəniş edir.
Oxu.Az fraqment.az saytına istinadən həmin şəhərləri təqdim edir:
1. Detroyt, Miçiqan şt, ABŞ:

“Qərbin Parisi”, “Amerikanın avtomobil paytaxtı”  və s. bu kimi titul çələnglərini boşalmış Detroyt artıq 20-ci əsrin 2-ci yarısında itirmişdi. Lakin o naəlac olsa belə yenə də öz keçmiş ad-sanını bərpa etməyə çalışır. Bu məqsədlə də hökümət tərəfindən «Challenge Detroit» proqramı irəli sürülüb. Bu proqrama əsasən şəhərin ərazisində müxtəlif sferalarda çalışan peşəkar işçilərə 2 500 dollar təklif edilir.
2. Alyaska ştatı, ABŞ:

Əgər siz qışı, qarlı peysajları, sakit templi həyatı sevirsinizsə və özünüzü aşağı tempraturlu havada daha komfortlu hiss edirsinizsə onda Alyaskadakı həyatdan görünməmiş həzz ala bilərsiniz. Əhali sayının durmadan azalmasının qarşısını almaq üçün hökümət tərəfindən xüsusi fond yaradılıb.  Entuizmlə dolu olan və həmin bölgənin daxilində peşəkar işlərlə məşğul olmağa hazır olan hər kəs dəvətlidir. Bircə tələb olunan Alyaskada bircə il yaşamaqdır.
3. Saskaçevan əyaləti, Kanada:

Bu Kanada əyaləti hələ də kariyera və həyat yolunu dəqiqləşdirməmiş məzunlar üçün (2010-cu ildən əvvəl olmayaraq) əla təklif edir. Gənc insanlara bu əyalətdə 7 il ərzində yaşamaları və işləmələri üçün 20 000 dollar təklif edilir.
4. Niaqara şəlaləsi, Nyu-York ştatı, ABŞ:

Sadəcə olaraq qeyri-real görünəcək daha bir təklif- planetin ən gözəl və nəfəslər kəsən yerində yaşayasan və buna görə də pul alasan.Hökümət üniversitet məzunlarına həmin ərazidə 2 il ərzində yerli təşkilatlarda işləmələrinə görə 7 000 dollar pul ayırır.
5. Ponqa, Asturiya, İspaniya:

İspaniyanın şimal-şərqində qoruq ərazilərində yerləşən kənd ölkənin ən qədim yerlərindən sayılır. Gənc nəsli bura cəlb etmək və yerli iqtisadiyyatı gücləndirmək üçün hökümət hər ailəyə 3 000 dollar pul vəsaiti təqdim edir.Buna əlavə olaraq hər doğulan uşağa görə də 3 000 dollar ödəniş olunur.
6. Utrext, Hollandiya:

Hollandiya bütün dünyaya humanitar elmlərin və sosial eksperimentlərin dərin araşdırılması ilə məhşurdur. Bunlardan birinə misal gətirə bilərik- hər sakinə 1 000 dollarlıq maliyə yardımı etsək bu onların həyatında özünü necə əks etdirəcək?- Sadəcə olaraq eksperiment.
7. Kertis, Nebraska şt, ABŞ:

Yəqinki hər birimiz ömründə bircə dəfə olsa “şəhər hakimiyyəti görəsən mənim üçün yaxşı nə edə bilər?” deyə sual verib özünə. Kertisdə bu daha real səslənir. Bu balaca amerikan şəhərciyi yerli infrastrukturun və mədəniyyətin inkişafı üçün istənilən faydalı məumat verən adama əvəzində ev tikməsi üçün torpaq təklif edir.
A.M.
www.oxu.az
"
" AZAL-ın Dubaya reyslərində xüsusi təklif “Azərbaycan Hava Yolları” (AZAL) Bakıdan Dubay istiqamətində olan uçuşlara yeni aksiya elan edir. Bakı-Dubay-Bakı istiqamətində axşam reyslərinə (J2 015/J2 016) dekabrın 15-ə kimi olan uçuşlara aviabilet alarkən aviabiletin qiyməti cəmi 149 avro təşkil edəcək.
Qiymətə bütün rüsum və yığımlar daxildir. Həmçinin aviabiletin qiymətinə baqajın (23 kq-a kimi) pulsuz daşınması, soyuq və isti yeməklərin tam çeşidi daxildir.
AZAL-ın Bakıdan Dubaya uçuşları hər gün komfortlu “Airbus A319” və “A320” laynerləri ilə həyata keçirilir. Aviabiletləri şirkətin www.azal.az saytında bronlaşdırmaq, AZAL-ın kassalarında və rəsmi agentliklərdən əldə etmək mümkündür. Reys çərçivəsində “AZAL Miles” bonus proqramından istifadə etmək mümkündür.
“AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir: www.miles.azal.az proqram iştirakçısı olmayan şəxslər aşağıdakı link vasitəsilə qeydiyyatdan keçə bilər:
http://ffj2.loyaltyplus.aero/j2loyalty/register.jsf?lang=az
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598 88 80; *8880
E-mail: callcenter@azal.az
U.A.
www.oxu.az
"
"Azərbaycanda yeni qurumlar yaradılacaqAzərbaycanda dövlət tərəfindən turizm sahəsində elmi tədqiqatların aparılması üçün qurumlar təsis ediləcək.
Oxu.Az Trend-ə istinadən xəbər verir ki, Milli Məclisdən verilən məlumata görə, bu, yeni hazırlanan “Turizm haqqında” qanun layihəsində nəzərdə tutulub.
Layihəyə görə, dövlət turizm sahəsində elmi tədqiqatların aparılması üçün şəxslər müvəkkil edəcək. Dövlət, eyni zamanda qeyri-dövlət qurumları tərəfindən həyata keçirilən bu cür fəaliyyətə məlumatlandırıcı, maddi-texniki yardım göstərəcək.
U.A.
www.oxu.az
"
"AZAL aviabiletlərinin tariflərini artıracaq?Bu yaxınlarda Tarif Şurası tərəfindən aviasiya yanacağının qiymətinin artırılması “Azərbaycan Hava Yolları” (AZAL) milli aviadaşıyıcısının aviabiletlərinin cari tariflərinə təsir etmir.
Oxu.Az-a AZAL-dan verilən məlumata görə, bütün aviaşirkətlərdə olduğu kimi, AZAL-ın aviabiletlərinin qiyməti uçuş tarixlərindən və reyslərdə yerlərin doluluğundan asılı olaraq formalaşır.
“Biz vətəndaşlarımız üçün münasib qiymətə səyahət və işgüzar səfər etmək imkanını saxlamaq istəyirik. Aviasiya yanacağının qiymətinin artırılması, şübhəsiz ki, xərclərimizə təsir göstərəcək, lakin sərnişinlər üçün aviabiletlərin tariflərinə təsir göstərməyəcək”, - “Azərbaycan Hava Yolları” QSC-nin prezidenti Cahangir Əsgərov bildirmişdir.
Xatırladaq ki, bu ilin fevral ayında “Azərbaycan Hava Yolları”nın satış və uçuş sxemi aşağı büdcəli aviadaşıyıcıların təcrübəsi əsasında qurulan brendi AZALJET fəaliyyətə başlamışdır. 
Ən populyar istiqamətlərə aşağı büdcəli daşımalar proqramının işə salınması aviaşirkət üçün çox mühüm addım olmuşdur. AZAL öz qiymət siyasətində maksimum sərfəli və əlverişli şərtlər təqdim etmək məqsədilə bu istiqamətdə işləməyi planlaşdırır.
Ümumilikdə, aviaşirkət 26 beynəlxalq istiqamət üzrə birbaşa aviareyslər, eləcə də Naxçıvan və Gəncəyə daxili reyslər yerinə yetirir. Hazırda yeni turizm istiqamətlərini özündə birləşdirən marşrut şəbəkəsinin genişləndirilməsi üzrə fəal iş aparılır.
Həmçinin Azərbaycanın hava nəqliyyatı infrastrukturunun yaxşılaşdırılması istiqamətində iş davam edir.
U.A.
www.oxu.az
"
"Buzdan hotel – FOTOBu hoteldə yataqlar belə buzdandır.İsveçdə qeyri-adi hotel hazırlanıb.
Oxu.Az istipress-ə istinadən xəbər verir ki, buzdan saray görüntüsü ilə görənləri heyrətə salır.
Tamamilə buzdan hazırlanan bu hotel lüks detalları ilə də diqqət çəkir.
“IceHotel365”in içərisində hər şey təmiz buzdan hazırlanıb; yataqlar belə. Yataq dəstləri isə təmiz maral dərisindən termik məhsullardandır.
Hər biri sənət əsəri olan buzdan oyma heykəllər və divarları otelin əsas diqqət cəlb edən hissələridir. Hoteldə nikah mərasimlərinin keçirilməsi üçün hətta kilsə də var.
Şimal Qütb dairəsindən 200 km şimaldadır.
Hoteldəki əşyaların əriməsinin qarşısını almaq üçün temperatur müntəzəm olaraq eyni səviyyədə -5 dərəcədə saxlanılır.


























A.M.
www.oxu.az
"
"AZAL azərbaycanlıların ən çox səfər etdiyi şəhərlərin adlarını açıqladı – SİYAHIBu ilin noyabrında Heydər Əliyev Beynəlxalq Hava Limanı 231 mindən çox sərnişinə xidmət göstərib ki, bu da ötən ilin müvafiq dövrü ilə müqayisədə 23% çoxdur.
Oxu.Az-a “Azərbaycan Hava Yolları”dan (AZAL) verilən məlumata görə, ümumilikdə, 2016-cı ilin 11 ayı ərzində Bakı hava limanı təxminən 3 milyon sərnişinə xidmət göstərib.
1,8 milyon sərnişin AZAL aviaşirkətinə üstünlük verib ki, onlardan 500 min nəfəri “Azərbaycan Hava Yolları”nın Naxçıvan və Gəncəyə daxili uçuşları ilə daşınıb. Bu, hava limanının ümumi sərnişin dövriyyəsinin 16%-ni və ya AZAL-ın sərnişin daşımalarının 27%-ni təşkil edir.    
Bu müddət ərzində yük terminalları vasitəsilə 14,5 min ton yük daşınıb.
Beynəlxalq istiqamətlər üzrə ən çox tələbat əvvəlki kimi Bakıdan İstanbula, Moskvaya, Dubaya və Kiyevə olub. Yanvar-noyabr aylarının yekunlarına əsasən, bu istiqamətlər üzrə 1,38 milyon sərnişin daşınıb. 
2016-cı ildə “Iraqi Airways”, “Fly Baghdad”, “ATA Airlines”, “Air Cairo”, “Mahan Air”, “Komaviatrans” aviaşirkətləri və Rusiyanın “Pobeda” lou-kosteri Azərbaycana uçuşlara  başlayıb. 
Heydər Əliyev Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti “Skytrax” tərəfindən Heydər Əliyev Beynəlxalq Hava Limanı 4 ulduza layiq görülüb. 
U.A.
www.oxu.az
"
"Bakı 2017-ci ildə turistlər üçün ən yaxşı istiqamətlərin onluğundadırAzərbaycanın paytaxtı Bakı turistlər üçün 2017-ci ildə səfər üçün ən yaxşı istiqamətlərin onluğunda yer alıb. 
Oxu.Az xarici KİV-ə istinadən xəbər verir ki, “Trip Advisor”un versiyasına görə, Bakı “2017-ci ildə səyahətçilər üçün on ən yaxşı istiqamət” siyahısında 5-ci yeri tutub. 
Bu siyahıda Bakı San Xose del Kabo (Meksika), Uistler (Kanada), Jerikoakoara (Braziliya), Kixei (Havay) şəhərlərindən geri qalır. 
Onluğa həmçinin Gürcüstanın paytaxtı Tbilisi də daxil olub. 
Qeyd edək ki, turistlər üçün ən yaxşı istiqamətlərin təyin edilməsində əsas meyarlar səyahətçilərin şərhləri, tarixi yerlərin və əyləncə yerlərinin sayı, xidmət səviyyəsidir. 
N.O.
www.oxu.az
"
"Şengen vizasını ən çox alan ölkələr – SİYAHIÖlkələr arasında ən çox Şengen vizası alan ölkə vətəndaşları Rusiyadır. 
Oxu.Az Fins.Az-a istinadən xəbər verir ki, bu barədə Rusiya tur sənayesi birliyindən məlumat verilib. 
Şimal qonşularımızın hər il 3 milyon Şengen vizası aldığı məlum olub. Bununla yanaşı Şengen vizasına ən az imtina cavabı alanlardan biri də Rusiya Federasiyasının vətəndaşlarıdır. İkinci ən çox Şengen vizası üçün müraciət edən Çin vətəndaşlarıdır. 
Çindən 2,3 milyon şəxs Şengen vizası üçün Avropa ölkələrinə müraciət edib. Növbəti pillələrdə isə Ukrayna və Türkiyənin vətəndaşları yer alıb. 
Şengen vizasına görə ən az imtina cavabı alanlar isə Belarusiya vətəndaşlarıdır. Bu göstərici 0,3%-dir. 
U.A.
www.oxu.az
"
"Rusiya paytaxtındakı çovğun Bakı-Moskva aviareyslərinə təsir göstərib?Moskva şəhərində müşahidə edilən qeyri-sabit hava şəraiti (çovğun) Bakı-Moskva və Moskva-Bakı istiqamətində yerinə yetirilən aviareyslərin qrafikinə təsir etməyib. Təyyarələrin hərəkətində də heç bir ləngimə və ya təxirəsalma qeydə alınmayıb. 
Oxu.Az xəbər verir ki, bu barədə “Report”a Heydər Əliyev Beynəlxalq Hava Limanından məlumat verilib.
Bu gün Moskvadan Bakıya sonuncu reys saat 05:22 radələrində yerinə yetirilib. Növbəti təyyarənin saat 14:00-da yola düşəcəyi planlaşdırılıb. Ümumilikdə, bu gün üçün Moskvadan Bakıya 7 aviareysin yerinə yetirilməsi nəzərdə tutulub və hələ ki, heç bir təxirəsalma yoxdur.
Qeyd edək ki, Bakı-Moskva-Bakı marşrutu ilə aviareyslər hər gün yerinə yetirilir.
Rusiyanın “Gazeta.ru” saytının yaydığı məlumata görə, qeyri-sabit hava şəraitinə görə Moskvanın “Domodedovo”, “Vnukovo” və “Şeremetyevo” hava limanlarında 50 aviareys təxirə salınıb, daha 10 reysdə isə ləngimələr qeydə alınıb. 
Hazırda “Vnukovo” hava limanında isə 1 reys təxirə salınıb, ləngiyən reys yoxdur.
U.A.
www.oxu.az
"
"Azərbaycan və Avropa İttifaqı arasında viza rejimi ləğv oluna bilər“Avropa İttifaqı (Aİ) ilə viza rejiminin sadələşdirilməsi barədə sazişin uğurla icra olunmasından sonra Azərbaycan Avropa ilə viza prosedurunun tamamilə aradan qaldırılması üçün fəaliyyət planı tələb edəcək”.
Oxu.Az xəbər verir ki, bunu Trend-ə Xarici işlər nazirinin müavini Mahmud Məmməd-Quliyev deyib: 
“Azərbaycan və Aİ viza rejiminin sadələşdirilməsi və readmissiya barədə iki saziş imzalayıb. Mənə məlum olduğu qədər Azərbaycan tərəfindən ciddi qayda pozuntusu qeydə alınmayıb. Ölkəmizdən Avropaya gedən miqrantların sayı azdır. 
Əgər hər şey yaxşı davam etsə, Aİ və Azərbaycan arasında vizasız rejimin icra olunmasının növbəti mərhələsi başlayacaq. Prosedur belədir: əvvəlcə viza rejimi sadələşdirilir, sonra tamamilə aradan qalxır”.
Nazir müavini qeyd edib ki, hazırda Azərbaycanla Aİ arasında vizasız rejim yalnız diplomatik pasport sahiblərinə şamil olunur.
U.A.
www.oxu.az
"
"Azərbaycan və Cibuti arasında mülki aviasiya sahəsində mühüm razılaşmalar əldə olundu “Azərbaycan Hava Yolları” Qapalı Səhmdar Cəmiyyətinin prezidenti Cahangir Əsgərov 2016-cı ilin 29-30 noyabr tarixlərində Cibuti Respublikasında işgüzar səfərdə olub.
Oxu.Az-a AZAL-dan verilən məlumata görə, səfər çərçivəsində C.Əsgərov Cibuti Respublikasının bir sıra yüksək səviyyəli rəsmi şəxsləri ilə görüş keçirib. 
30 noyabr 2016-cı il tarixdə Cibuti Respublikasının prezidenti İsmail Ömər Qelle ilə görüşən “Azərbaycan Hava Yolları” QSC-nin prezidenti mehriban və səmimi qəbula görə öz dərin təşəkkürünü bildirərək “Azərbaycan Hava Yolları” haqqında ətraflı məlumat verib.
Eyni zamanda, C.Əsgərov ölkələr arasında əməkdaşlıq üçün güclü potensialın mövcudluğunu vurğulayaraq gələcəkdə Azərbaycan-Cibuti münasibətlərinin daha da inkişaf edəcəyini bildirib.
Cibuti Respublikasının prezidenti İ.Ö.Qelle, öz növbəsində, Cahangir Əsgərovu salamlayaraq ölkəsinin Azərbaycanla münasibətlərin inkişafına böyük əhəmiyyət verdiyini vurğulayıb. Həmçinin Prezident İ.Ömar Qelle Cibutinin daim qardaş Azərbaycanı hər bir sahədə dəstəklədiyini bildirib.
Daha sonra “Azərbaycan Hava Yolları” QSC-nin prezidenti Cahangir Əsgərov Cibuti Ticarət Limanı və Azad Ticarət Zonasının sədri Əbubəkr Ömər Hadi ilə görüş keçirib.
Görüşlər zamanı yeni Cibuti beynəlxalq hava limanı layihəsinin təqdimatı baş tutmuş və Azərbaycan şirkətlərinin buradakı inşaat işlərində iştirak imkanları müzakirə olunub. 
Bundan əlavə, “Azərbaycan Hava Yolları” ilə Cibuti aviaşirkətləri arasında əməkdaşlığın genişləndirilməsinə dair Anlaşma Memorandumu imzalanıb. İmzalama mərasimindən sonra şirkət rəhbərləri mətbuata açıqlama veriblər.
Cahangir Əsgərovun Cibutiyə səfəri zamanı həmçinin Bakı-Cibuti arasında yükdaşımalar üzrə reysin açılması və eyni zamanda Azərbaycan-Cibuti müştərək yükdaşımalar şirkətinin yaradılması barədə razılıq əldə edilib. 



U.A.
www.oxu.az
"
"Hotel və restoronlarda qiymətlər bahalaşa bilərTarif Şurası enerji tariflərinin qiymətlərini qaldırdıqdan sonra müxtəlif sahələrdə bahalaşma müşahidə olunur.
Bəzi xidmət sahələrində qiymət artımı artıq baş verib, bəzilərində isə bahalaşmanın olacağı istisna deyil. Təbii qaz və işığın tariflərinin bahalaşması hotel və restoranlarda da qiymətlərin artacağından xəbər verir.
Oxu.Az xəbər verir ki, Fins.az-ın suallarını cavablandıran Azərbaycan Turizm Assosiasiyası (AzTA) sədrinin müşaviri Müzəffər Ağakərimov bahalaşmanın olacağını bildirdi.
M.Ağakərimov qeyd edib ki, xüsusən də restoran xidmətlərində bahalaşma olacaq: 
“Çünki əksər restoranlarda qaz sobalarından çox elektrik enerjisi ilə çalışan avadanlıqlardan istifadə olunur.
Həmçinin sobalardan tutmuş kondisionerlərə qədər bütün elektrik cihazları üzrə qoyulmuş həddi keçdiyinə görə restoranların xərci çoxalacaq”.
Hotellərin qiymət artırmasına gəlincə isə AzTA nümayəndəsi artıq hotellərin Yeni il bayramı ilə əlaqədər olaraq nömrələri satdığını və bu səbəbdən də artıq qiymətlərdə dəyişiklik edə bilməyəcəklərini bildirib. 
O, hotellərin, qiymət siyasətinə Yeni ildən sonrakı aylarda baxacaqlarını qeyd edib. Lakin ekspert bəzi hotellərin qiymət siyasətinə indidən dəyişiklik etməsini də istisna etmir.
Hotel rəsmilərinə gəlincə, onlar da enerji tariflərinin bahalaşmasından sonra xidmətlərin bahalaşmasının qaçılmaz olduğunu bildiriblər.
Lənkəranda yerləşən hotellərdən birinin direktoru qeyd edib ki, hazırda hoteldə heç bir xidmətin qiymətində dəyişiklik olmadığını, amma 2017-ci ildən sonra, çox güman ki, qiymətlərin arta biləcəyini bildirib. R.Əzizov hazırda bazarın analiz edildiyini və yeni ildən uyğun qiymətlərin təklif ediləcəyini deyib.
Bakıda yerləşən hotellərdən birinin meneceri isə qiymətləri artırmağa tələsmədiklərini və buna səbəb kimi hotel bazarında rəqabətin böyük olmasını göstərib.
Amma hotel rəsmisi pulsuz xidmətlərin ləğv olunacağını və işçi heyətində də ixtisarların ola biləcəyini qeyd edib.
Qubada yerləşən hotelin administratorunun sözlərinə görə, enerji tariflərinin bahalaşması onların işlərinə mənfi təsir edir: “Hər ay ən azı 1500 manat təbii qaza və işığa pul ödəyirik, bahalaşmadan sonra daha çox ödəməli olacağıq. V.Kamil xərcləri azaltmaq üçün işçiləri ixtisar edəcəklərini, həmçinin hotelin təklif etdiyi qiymətlərə yenidən baxılacağını deyib.
U.A.
www.oxu.az
"
"Sosial turizmlə məşğul olanlara güzəşt və imtiyazlar veriləcəkAzərbaycanda sosial turizmin inkişaf etdirilməsi məqsədi ilə turizm infrastrukturu subyektləri üçün güzəşt və imtiyazlar tətbiq ediləcək.
Oxu.Az xəbər verir ki, Milli Məclisdən Trend-ə verilən məlumata görə, bu, yeni hazırlanan “Turizm haqqında” qanun layihəsində nəzərdə tutulub.
Layihəyə görə, bu güzəşt, imtiyaz və ayırmalar turizmin inkişaf proqramlarında təsbit ediləcək. Həmin güzəştlər və imtiyazlar müvafiq proqram vəsaiti hesabına əvəzləşdiriləcək.
Sosial turizm üzrə uzunmüddətli və qısamüddətli güzəşt və imtiyazlar müvafiq icra hakimiyyəti orqanı tərəfindən müəyyən ediləcək.
Layihəyə görə, dövlət sosial turizm sahəsində kiçik sahibkarlığı dəstəkləyəcək.
Layihədə qeyd edilir ki, dövlət və bələdiyyələr sosial turizm layihələri çərçivəsində öz əmlaklarını qanunvericilikdə nəzərdə tutulmuş qaydada qeyri-kommersiya təşkilatları, bələdiyyələr üçün istifadəyə verəcəklər.
U.A.
www.oxu.az
"
"Zəngin ərəblərin Azərbaycanda ov keyfi – VİDEOZəngin ərəb şahzadə və şeyxlərinin Azərbaycandakı ov macəralarının yeni görüntüləri yayılıb.
Oxu.Az baku.ws-ə istinadən xəbər verir ki, Azərbaycanın rayonlarında ov edən şeyxlər nadir canlıları ovlamağa davam edir.
Yüzlərlə canlı ovlayan ərəblər bu əyləncələrini sosial şəbəkələrdə paylaşaraq insanlara nümayiş etdirirlər. Videolardan görünür ki, ərəblər Azərbaycana hazırlıqlı gəliblər və bütün silah-sursatlarla təmin olunublar. Xüsusilə, Qətər və Dubaydan ölkəmizə axın edən ərəblərin ova və Azərbaycana marağı həddən artıqdır.
Qeyd edək ki, ərəblərin ölkəmizdə turlarını yerli şirkətlər təşkil edir. Hotel, silah-sursat və avtomobillərlə ərəbləri təchiz edirlər və bununla da yaxşı qazanc əldə edirlər. Artıq bu xidmət Azərbaycanda yeni biznes fəaliyyəti kimi formalaşmağa başlayıb.

A.M.
www.oxu.az
"
"Meksika səfirliyi Azərbaycan vətəndaşlarına viza verəcəkMeksikanın Azərbaycandakı səfirliyi Azərbaycan vətəndaşlarına viza verəcək. 
Oxu.Az xəbər verir ki, bu barədə report-a səfirlikdən bildirilib.
Məlumata görə, səfirliyin konsulluq şöbəsində vizaların verilməsi prosesinə hazırlıq işləri tamamlanıb. Noybarın 29-da bu prosesin başlanmasına həsr olunmuş təntənəli mərasimin keçirilməsi gözlənilir.
Viza rüsumunun dəyəri 35 dollar, multivizanın qiyməti isə 70 dollardır.
Qeyd edək ki, daha əvvəl Azərbaycan vətəndaşlarına viza verilməsi ilə Meksikanın Türkiyədəki səfirliyi məşğul olub.
E.Ə.
www.oxu.az
"
"“Lufthansa” aviaşirkətinin Bakıya olan iki aviareysi ləğv edilib“Lufthansa” aviaşirkətinin noyabrın 26-da Bakıya olan iki aviareysi ləğv edilib.
Oxu.Az AZƏRTAC-a istinadən xəbər verir ki, bu Heydər Əliyev Beynəlxalq Aeroportunun saytındakı online tabloda göstərilib.
Almaniyanın “Lufthansa” aviaşirkətinin pilotlarının davam edən tətili nəticəsində bu gün həyata keçirilməli olan 03:50-də Aşqabad-Bakı və 04:50-də Bakı-Frankfurt aviareysləri ləğv olunub.
Qeyd edək ki, Almaniyanın “Lufthansa” aviaşirkətinin pilotları maaşlarının 20 faiz artırılmasına şirkətin müsbət rəy verməməsi səbəbindən tətil edirlər. Şirkət öz məlumatında tətilin 3 gün ərzində 2600 aviareysin ləğv olunmasına gətirib çıxardığını qeyd edib.
S.B.
www.oxu.az
"
"“Lufthansa”nın Bakı reysləri təxirə salındıAlmaniyanın “Lufthansa” aviaşirkəti işçilərinin davam edən tətili nəticəsində şirkətin bu günə nəzərdə tutulan Bakı reysləri təxirə salınıb.
Oxu.Az xəbər verir ki, bu barədə Trend-ə Heydər Əliyev adına Hava Limanından məlumat veriblər.
Hava Limanından bildiriblər ki, bu günə 2 reys nəzərdə tutulmuşdu: Aşqabad - Bakı və Bakı-Frankfurt-na-Mayne.
Məlumatda qeyd olunur ki, bazar günü üçün reyslərin təxirə salınıb-salınmamsı ilə bağlı hələ məlumat yoxdur.
U.A.
www.oxu.az
"
"Ağsu dolaylarının qış mənzərəsi – FOTOREPORTAJAğsu dolayları ağ örpəyə bürünüb. Qalın qar və qatı duman uzunluğu 14 kilometr olan dağ yolunda avtomobillərin hərəkətini çətinləşdirsə də, yoldan keçənlər ayaq saxlayıb bu gözəl təbiət mənzərəsini heyranlıqla seyr edirlər. Günəş şüaları altında bərq vuran qar örtüyü, dolaylardan açılan mənzərə mahir rəssam fırçası ilə çəkilmiş tablonu xatırladır.
Oxu.Az AZƏRTAC-a istinadən Ağsu dolaylarından çəkilən yeni fotoları təqdim edir.






































S.B.
www.oxu.az
"
"AZAL-ın Tel-Əviv reyslərində yeni aksiya“Azərbaycan Hava Yolları” (AZAL) Bakıdan Tel-Əviv istiqamətindəki uçuşlara yeni aksiya barədə elan edir.
Oxu.Az-a AZAL-dan verilən məlumata görə, Bakı-Tel-Əviv-Bakı istiqamətində 10 yanvar tarixindən 10 mart 2017-ci il tarixinə kimi olan uçuşlara dekabrın 1-dən 20-ə kimi aviabilet alarkən aviabiletin qiyməti cəmi 299 avro təşkil edəcək.
Qiymətə bütün rüsum və yığımlar, həmçinin aviabiletin qiymətinə baqajın pulsuz daşınması (23 kq-a kimi), soyuq və isti yeməklərin tam çeşidi daxildir. AZAL-ın Bakıdan Tel-Əvivə uçuşları həftədə iki dəfə komfortlu Airbus A319 və A320 laynerlərində həyata keçirilir.
Aviabiletləri şirkətin www.azal.az saytında bronlaşdırmaq və ya AZAL-ın kassalarında əldə etmək mümkündür. Reys çərçivəsində AZAL Miles bonus proqramından istifadə etmək mümkündür.
AZAL Miles bonus proqramı haqqında ətraflı məlumat aviaşirkətin rəsmi internet saytında verilmişdir: https://www.azal.az/az/azal-miles/miles-programme. 
Proqram iştirakçısı olmayan şəxslər aşağıdakı link vasitəsilə qeydiyyatdan keçə bilər: http://ffj2.loyaltyplus.aero/j2loyalty/register.jsf?lang=az
AZAL Miles bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
 (+99412) 598-88-80;
*8880.
E-mail: callcenter@azal.az
U.A.
www.oxu.az
"
"Qəçrəşin “qış nağılı” – FOTOREPORTAJQuba rayonunda turistlərin ən çox istirahət etdiyi məkanlardan sayılan Qəçrəş meşələri qış mənzərələri ilə də göz oxşayır. 
Ağ örpəyə bürünmüş meşələr insanın ruhunu oxşayır, qəlblərə sakitlik gətirir.
Oxu.Az Səyyah.az-a istinadən, yayda yaşıllıqları ilə diqqəti cəlb edən Qəçrəşin ağ örpəyə büründüyü kadrlarla fotoreportajını təqdim edir:





























S.B.
www.oxu.az
"
"Güclü külək sərnişin təyyarələrinin enişi üçün çətinlik yaradıb – VİDEOÖtən həftəsonu Amsterdamın “Schiphol” hava limanında iki sərnişin təyyarəsi güclü külək səbəbindən eniş zamanı çətinliklərlə üzləşib. 
Oxu.Az xəbər verir ki, hadisələrin görüntüləri YouTube portalında yerləşdirilib.
“The Telegraph” nəşrinin məlumatına əsasən, bazar günü, noyabrın 20-də, “Swiss International Airlines” aviaşirkətinin layneri hava şəraitinin pis olması səbəbindən eniş edə bilməyib və ikinci dövrəyə qalxıb.

Bir gün əvvəl isə “Emirates” şirkətinə məxsus dünyanın ən böyük sərnişin təyyarəsi “Airbus A380” də güclü küləyə görə eniş zamanı çətinliklərlə üzləşib. Pilot xüsusi eniş texnikasından istifadə edərək layneri uçuş zolağına endirib.

S.B.
www.oxu.az
"
"Ev alanda yaşamaq icazəsi verən – 10 ÖLKƏ + MƏBLƏĞLƏREv alaraq kirayə vermək artıq uzun müddətdir ki, öz aktuallağını saxlayır. Hətta bəzi şəxslər bu üsulu əcnəbi ölkələrdə də həyata keçirirlər. Əksər ölkələrdə investisiya yatıran xarici vətəndaşlara əlverişli təkliflər edilir.
Belə təkliflərdən biri də əcnəbi ölkədə ev alan şəxslərə edilir. Bir neçə ölkə var ki bu ölkələrdən mənzil alınan xarici vəıtəndaşa müvəqqəti yaşamaq hüququ verilir.Qeyd edək ki belə ölkələrin sayı ilbəil artır. 
Oxu.Az Fins.az-a istinadən ev alacağınız təqdirdə hansı ölkədə müvəqqəti yaşamaq hüququ veriləcək ölkələrin siyahısını təqdim edir.
Türkiyə
Türkiyədə ev alaraq yaşamaq hüququ almaq çox asandır. Cəmi 45 min avroluq ev almaqla bu ölkədə müvəqqəti yaşamaq hüququ qazana bilərsiniz. Ev aldıqdan sonra polisə müraciət edərək Türkiyədə mülkə sahib  olduğunuz barədə sənədi, bank hesabından çıxarışı və vizasını təqdim edilir.
Bundan sonra Türkiyədə yaşamaq haqqında icazə sənədi verilir. İlkin icazə 6 ay müddətinə verilir. Sonra bu müddət daha iki il uzadılır. Lakin bu ölkədə müvəqqəti yaşamaq hüququ sizə digər Avropa ölkələrinə getməyə icazə vermir. Çünki Türkiyə Şenqen ölkələri sırasına qoşulmayıb.
BƏƏ
Dubayda müvəqqəti yaşamaq üçün isə 97 min avroluq ev almaq lazımdır. Amma bu hüquq 3 il müddətinə verilir. Lakin belə hallar da olur ki, 3 ildən sonra bu ölkədə evi olan şəxs yenidən BƏƏ müvəqqəti yaşamaq sənədini əldə edə bilmir.
Digər bir mənfi tərəf isə ev alanın ailə üzvlərinə müvəqqəti yaşamaq hüququnun verilməməsidir. Amma hökumət hazırda bu sahədə islahatlar aparır və qaydaların sadələşdirilməsini həyata keçirməyə çalışır.
Gürcüstan
Bu ölkədə də mülk alaraq vətəndaşlıq almaq olar. Amma siyahıda adları hallanan ölkələrdən fərqli olaraq Gürcüstanda mülk alaraq müvəqqəti yaşamaq hüququ qazanmaq daha çətindir. Gürcüstanda 35 min dollar ev alan hər bir əcnəbi vətandaş, aidiyyatı orqana vətədaşlıq almaq üçün müraciət edə bilər. Belə ki bu ölkədə evinizin olmağı hər şey demək deyil.
Bundan əlavə, iki nəfər Gürcüstan vətəndaşı da haqqınızda müsbət rəy söyləməlidir. Bundan sonra bir illik müvəqqəti yaşamaq hüquqi qazana bilərsiniz. Bu müddəti uzatmaq da olar. 5 il Gürcüstanda yaşayan, ev alan və ya öz biznesini açan, bundan başqa Gürcü dili və tarixindən uğurla keçən şəxs bu ölkənin vətəndaşı ola bilər.
İspaniya
Bu ölkədə vətəndaşlıq almaq üçün 500 min avro dəyərində ev almaq lazımdır ki, vətəndaşlıq əldə edə biləsən. Belə ki, göstərilən məbləğdə mülk alan şəxsə qızıl viza verilir. Bu viza ilə adı çəkilən ölkədə vətəndaş kimi yaşaya bilərsiz. Amma bir şərtlə ki, hər il bu ölkədə ən azı 183 gün yaşayasınız. Qeyd edək ki, 500 min avroya siz Kosta-blanka sahillərində 850 kv metr ərazisi olan malikanə ala bilərsiniz. 
Latviya
Pribaltika ölkəsi Latviyada 250 min avro ödəyərək ev almaqla bu ölkədə yaşamaq hüququ əldə etmək olar. Bundan başqa əmlakın məbləğinin 5%-i qədər vergi ödənməlidir. Bundan sonra həmin şəxsə sürücülük vəsiqəsi və Latviyada işləmək imkanı verilir.
Qeyd edək ki, Latviya sürücülük vəsiqəsi ilə bütün Avropa ölkələrində avtomobil idarə etmək olar. Amma hazırda yaşamaq hüququ almaq istəyən əcnəbi vətəndaşlara qarşı xüsusi qaydaların tətbiqi hazırlanır.
Belə ki, Latviya hökuməti Rusiya vətəndaşlarına Latviyada mülk almaqla yaşamaq hüququ verilməsinə narazıdırlar. Buna görə də, yeni qanunda Rusiya vətəndaşlarına bu ölkədə mülk almağına icazə verilməyəcək. Bundan başqa əcnəbi vətəndaşların evində istənilən vaxt araşdırma aparılmasına icazə verilməsi müzakirə olunur.
Bolqarıstan
Bolqarıstanda yaşamaq hüququ qazanmaq üçün 300 min avro dəyərində ev almaqla əldə edə bilərsiniz. Qeyd edək ki, bu ölkədə mənzil almaqla siz müvəqqəti yaşamaq hüququ qazanırsınız, 5 il bu ölkədə yaşadıqdan sonra isə vətəndaşlıq hüququ qazanmış olursunuz.
Kipr
Ada ölkəsində 300 min avro dəyərində ev almaqla Kiprdə yaşamaq hüququ qazanırsınız. Lakin bir şərtlə ki, ev yeni olmalıdır. Bu, həyət evi də ola bilər və ya bina evindən mənzil də ola bilər. Amma ev almaqla hər şey bitmir.
Bundan əlavə illik gəliriniz 30 min avrodan az olmamalıdır. Həmçinin  Kipr banklarının birində 30 min avro pulunuz olmalı, bundan əlavə heç vaxt məhkum olmamalı və ya istintaqa cəlb olunmamalısınız. Əks təqdirdə Kiprdə yaşamaq hüququ haqqında düşünməyə belə dəyməz.
Çexiya
2001-ci ildən Çexiya Respublikası əcnəbilərə bu ölkədə uzun müddətli yaşamaq üçün qaydaları sadələşdirib. Belə ki, 40 min avro dəyərində hətta bir otaqlı ev almaqla belə bu ölkədə yaşamaq hüququ qazanmaq olar.
Bu zaman viza  kimi sənəd verilir. Bu sənədin vaxtını iki il müddətinə uzatmaq olar. 5 il bu ölkədə yaşadıqdan sonra isə polisə müraciət edərək daimi yaşamaq haqqında icazə ala bilərsiniz.
Yunanıstan
Yunanıstan bu ölkədə mənzil alanlara 5 il burada yaşamaq icazəsi verir. Alınacaq mülkün dəyəri isə 250 min avrodan az olmamalıdır. Qeyd edək ki, əmlak almaqla investisiya yatıran şəxslərin yaxın ailə üzvlərinə də bu ölkədə yaşamaq hüququ verilir.
Kosta-Rika
Bu ölkədə vətəndaşlıq almaq üçün 200 min dollara mülk almaqla bu ölkənin vətəndaşlığını əldə edə bilərsiniz. Amma bu hələ son deyil. Kosta-Rika vətədaşı olduqdan sonra asanlıqla İspaniya vətəndaşlığı ala bilərsiniz. Cəmi 4-5 ay ərzində Kosta-Rika vətəndaşları İspaniya yaşamaq üçün müvəqqəti yaşayış sənədi əldə edirlər. İki ildən sonra isə İspaniya vətandaşı olmaq hüququnu qazanırlar.
Qeyd edək ki, yuxarıda adaları sadalanan ölkələrdən başqa  Litva, Panama, Malta, Portuqaliya, Böyük Britaniya, Malayziya, Qatar, Seyşel adaları, Baham adaları, Mavrikiya və İrlandiyadır.
U.A.
www.oxu.az
"
"İtaliya azərbaycanlı turistləri cəlb edirBakıda İtaliyanın Qarda gölü regionunun turistik imkanlarının təqdimatı baş tutub. 
Oxu.Az xəbər verir ki, bu barədə İtaliyanın Azərbaycandakı səfiri Campaolo Kutilyo bildirib. Onun sözlərinə görə, ilin əvvəlində İtaliyaya səfər edən azərbaycanlı turistlərinin sayında azalma müşahidə edilib. 
“2015-ci ildə biz 10 minə yaxın Azərbaycan vətəndaşına viza vermişik. 2016-cı ildə bu sayın 50% azalması müşahidə edilib. Ümid edirəm ki, 2017-ci ildə biz devalvasiyaya qədərki göstəricilərə yenidən nail olacağıq”, - səfir əlavə edib. 
Daha sonra Qarda gölünün yerləşdiyi regionun nümayəndəsi Marko Benedetti 2015-ci ildə gölə 23 milyon turistin səfər etdiyini bildirib. O, qeyd edib ki, regionda çoxsaylı tarixi abidələr, muzeylər var. Onun sözlərinə görə, keçən il Qarda gölünə minə yaxın azərbaycanlı səfər edib. 
N.O
www.oxu.az
"
"Rusiyanın 4 aviaşirkətinə Azərbaycana uçuşlar təşkil etmək icazəsi verilibRusiyanın Hava Nəqliyyatı Federal Agentliyi (“Rosaviatsiya”) “Nordavia” aviaşirkətinə bir sıra beynəlxalq istiqamətlər üzrə uçuşlar təşkil etmək icazəsi verib.
Oxu.Az Report-a istinadən xəbər verir ki, “Nordavia” Kipr, Slovakiya, Xorvatiya, Monteneqro və Belarusla yanaşı Azərbaycana (Lənkəran) da uçuşlar təşkil edəcək.
Sank-Peterburq-Lənkəran aviareysi həftədə üç dəfə həyata keçiriləcək.
Rusiya regionlarından Azərbaycana, həmçinin “Nordwind” (Mineralnıe Vodı - Bakı, həftədə 4 dəfə), “Nordstar” (Novosibirsk - Bakı, həftədə 1 dəfə), ""Uralskie avialinii"" şirkətlərinə də (İrkutsk - Bakı, həftədə 5 dəfə) uçuşlar təşkil etmək icazəsi verilib.
Bundan əlavə, “Yuteyr” aviaşirkəti Samaradan Bakıya və Sankt-Peterburqdan Lənkərana olan uçuş icazəsindən imtina edib.
S.B.
www.oxu.az
"
"Turizm sahəsində 2017-ci ilin səkkiz əsas trendi açıqlandıBooking.com şirkətinin mütəxəssisləri müxtəlif ölkə sakinləri arasında apardıqları sorğu nəticəsində turizm sahəsində 2017-ci il üçün səkkiz əsas trendi müəyyən ediblər.
Oxu.Az-ın xəbərinə görə, bu barədə bazar ertəsi, noyabrın 21-də, şirkətin saytında məlumat verilib.
Ekspertlər proqnoz verirlər ki, gələn il turizm sahəsində texnologiyaların rolu artacaq. Belə ki, respondentlərin 44 faizi hesab edirlər ki, səyahəti smartfon vasitəsi ilə planlaşdıra biləcək və səyahət üçün mobil proqlamlardan istifadə edəcəklər.
Həmçinin 2017-ci ildə istirahət və ezamiyyət arasındakı sərhədin silinəcəyi gözlənilir. Sorğu işitrakçılarının 75 faizi yeni şəhərlərlə tanışlıq üçün ezamiyyətlərini uzatmaq niyyətindədirlər.
Respondentlərin 44 faizi bildiriblər ki, 2017-ci ildə səyahət üçün yeni istiqamətlər seçəcəklər, 47 faizi isə heç bir dostunun olmadığı yerə gedəcəklərini qeyd ediblər. 
Səyahətçilər həmçinin xaricdə sağlamlıqlarına diqqət yetirəcəklərini bildiriblər (məsələn, spa mərkəzlərinə baş çəkəcəklər). 2017-ci ilin daha bir trendi ekoturizmin populyarlığının artması olacaq.
Bundan əlavə, insanlar istirahət zamanı alış-verişdən çox emosiyalara üstünlük verəcəklər. Belə ki, respondentlərin 48 faizi pullarını yeni təəssüratlara xərcləyəcəklərini bəyan ediblər.
2017-ci ildə turistlər düzgün xidmət göstərən hotellərə üstünlük verəcəklər. 
Bundan əlavə, respondentlərin 44 faizi etiraf ediblər ki, 2017-ci ildə Aya və ya okeanın dibinə səyahət etmək istəyirlər.
Bu məlumatlar dünyanın on müxtəlif ölkəsində aparılan sorğu nəticəsində əldə edilib. Tədqiqatda hər ölkədən min nəfər iştirak edib.
S.B.
www.oxu.az
"
"Bakı aeroportunun yeni saytı təqdim olunduHeydər Əliyev Beynəlxalq Aeroportunun www.airport.az saytı yenilənib.
Saytda təkcə dizayn yenilənməyib, həm də interaktiv servislər əlavə olunub – reysin axtarışı, itirilmiş baqaj üzrə sorğu, həmçinin hava limanının ərazisində və onun terminallarında 360 fototur.
Bundan əlavə, sərnişinlərin rahatlığı üçün sərhəd və gömrük xidmətlərindən keçid qaydaları, transfer reyslərlə səyahət edənlər üçün məlumat, kafe və restoranlar, mövcud xidmətlər haqqında informasiya, eləcə də hava limanından paytaxt Bakıya hərəkət edən nəqliyyat vasitələri barədə məlumat burada toplanılıb.
Veb-saytın fəaliyyəti üzrə təkliflərinizi, eləcə də sual və iradlarınızı pr@airport.az ünvanına, həmçinin “Facebook” - www.facebook.com/BakuAirport, “Instagram” – www.instagram.com/BakuAirport və “Twitter” - www.twitter.com/BakuAirport sosial şəbəkələri vasitəsilə göndərə bilərsiniz.
U.A.
www.oxu.az
"
"Ağ örpəkli Göygöl – FOTOREPORTAJFüsunkar təbiət möcüzəsi olan Göygöl hər fəsildə gözəldir. Zirvələri buludlardan nəm çəkən Kəpəz dağı, sükunətə qərq olan çılpaq meşələr payızın öz yerini qışa verməyə hazırlaşdığının əlamətidir. Bu il Göygölə qar erkən yağıb. Ağ örpəyə bürünmüş göllər gözəli insanın ruhunu oxşayır, qəlblərə sakitlik gətirir.
Oxu.Az AZƏRTAC-a istinadən Göygöldən yeni çəkilmiş fotoları təqdim edir.





























S.B.
www.oxu.az
"
"2017-ci ildə səyahət üçün ən təhlükəli ölkələr – XƏRİTƏ“International SOS” və “Control Risks” şirkətlərinin analitikləri hər il turistlərin təhlükəsizliyi baxımından dünya ölkələrinin xəritəsini hazırlayırlar.
Oxu.Az “National Geographic”ə istinadən xəbər verir ki, sorğuya əsasən, turistlər ən qorxulu problemi terror hücumlarında görürlər (71%). Zika virusuna yoluxma riski səyahətçilərin 49%-ni, vətəndaş müharibəsi — 46%-ni, yol qəzaları və tibbi yardımın aşağı səviyyəsi isə turistlərin cəmi 15%-ni narahat edir. 
2017-ci ilə hazırlanan xəritədə ən təhlükəli ölkələrin siyahısına (qırmızı rəngdə) Əfqanıstan, Burkina-Faso, Haiti, Qayana, Qvineya Respublikası, İrak, Yəmən, Liviya, Niger, Şimali Koreya, Suriya, Somali, Syerra-Leone, Mərkəzi Afrika Respublikası və Cənubi Sudan daxil edilib.
Ukrayna da daxil olmaqla Şərqi Avropada vəziyyət normal qiymətləndirilib (sarı rəng); yeganə qeyri-sabit “ada” — Kosovodur. 
Azərbaycan, Rusiya, Keniya, bir sıra Asiya və Cənubi Amerika ölkələri bənövşəyi rənglə qeyd olunub: xəritə tərtibatçılarının fikrincə bu ölkələrdə təhlükəsizlik və səhiyyə xidmətinin səviyyəsi regiondan asılı olaraq dəyişir.

Təhlükəsizlik məsələləri ən yüksək səviyyədə (yaşıl rəng) ABŞ, Kanada, Avstraliya, CAR, Yaponiya və Qərbi Avropada təmin olunub.
S.B.
www.oxu.az
"
"Həyat səviyyəsinin ən yüksək olduğu on ölkə İqtisadi Əməkdaşlıq və İnkişaf Təşkilatı həyat səviyyəsinin ən yüksək olduğu ölkələrin adlarını açıqlayıb.
Oxu.Az xəbər verir ki, siyahıda ilk sıranı Norveç tutub. İkinci yerdə Avstraliya, üçüncü sırada isə Danimarka qərarlaşıb.
Həyat səviyyəsinin ən yüksək olduğu ölkələrin adlarını təqdim edirik:
- Norveç
- Avstraliya
- Danimarka
- İsveçrə
- Kanada
- İsveç
- Yeni Zellandiya
- Finlandiya
- ABŞ
- İslandiya
Mənbə: Səyyah.az
U.A.
www.oxu.az
"
"İstanbulun ən böyük aeroportlarından biri satılır“Türkiyənin ən işlək üçüncü hava limanı olan Sabiha Gökçen satışa çıxarılır”.
Oxu.Az “Qafqazinfo”ya istinadən xəbər verir ki, hökumət hava limanının hamısının özəlləşdirilməsini planlaşdırır. 
Türkiyənin Müdafiə naziri Fikri İşıqın sözlərinə görə, Sabiha Gökçenin satışından əldə ediləcək vəsait Silahlı Qüvvələrin ehtiyaclarının ödənilməsinə sərf ediləcək.
Qeyd edək ki, hava limanının bir qismi 2014-cü ildə xarici investorlara satılıb.
U.A.
www.oxu.az
"
"Bakının 12 əfsanəvi parkıBakıda abad parklar çoxdur. Paytaxtın müxtəlif yerlərində yerləşən bu parkların hər birinin öz infrastrukturu, çoxsaylı kafe, restoran, attraksion və uşaq meydançaları var. XIX əsrin 30-cu illərinin ortalarında Bakıda ilk park olan Qubernator bağı açılandan bu günədək şəhərdə hər il onlarla yeni park və bağça istifadəyə verilir. Bu məkanlarda istirahət etmək, uşaqları gəzdirmək, dostlarla ünsiyyətdə olmaq, ya da sadəcə tənhalığa qapılmaq olar. 
Oxu.Az Səyyah.az-a istinadən paytaxt sakinləri və gözəl şəhərimizin qonaqları arasında xüsusi populyarlıq qazanan ən görməli Bakı parklarının siyahısını təqdim edir:
1. Dənizkənarı Milli Park
Dənizkənarı Milli Park, yaxud məşhur Bulvar Azərbaycan paytaxtının ən görməli, bakılıların və şəhərin qonaqlarının sevimli istirahət yerlərindən biridir. 2009-cu ildə bulvar 100 illik yubileyini qeyd edib.
2007-ci ildə Dənizkənarı Milli Parkda, Azneft meydanı ilə üzbəüz dünyada analoqu olmayan musiqili fəvvarənin açılışı oldu. 2008-ci ildə Hökumət Evi qarşısında ikinci belə fəvvarənin inşası tamamlandı.
Bulvarda ailəvi istirahət üçün hər cür şərait var: onlarla müxtəlif attraksion, yelləncək, “şeytan çarxı”, 7D kinoteatr, kiçik kafelər, “Bahar” yay kinoteatrı, yay uşaq teatrı və paraşüt qülləsi. Burada ötən əsrin 60-cı illərində inşa edilən əfsanəvi “Mirvari” yay kafesi, estakadada yerləşən və dənizə “baş vuran” “Sadko” kafesi yerləşir. Dəniz gəzintisi həvəskarları üçün sərnişin gəmiləri, habelə Yaxt-klub və üzən restoran fəaliyyət göstərir. Bakı bulvarının guşələrindən birini Venetsiya adlandırırlar, burada lap elə həmin İtaliya şəhərində olan kimi süni dar kanallarda qayıqlar və qondolalar üzür.
Populyar alış-veriş və əyləncə mərkəzi Park Bulvar, Beynəlxalq Muğam Mərkəzi və məşhur Azərbaycan Xalça Muzeyi də Dənizkənarı Milli Parkdadır.
Dənizkənarı Park çiçək və yaşıllıqlara bürünüb. Bulvarın yubileyi ərəfəsində dünyanın müxtəlif ölkələrindən bura cürbəcür ekzotik bitkilər və kollar, o cümlədən Argentinadan hər birinin çəkisi 7 ton, yaşı 150-dən çox olan baobablar, nəhəng kaktuslar, hündür zeytun və xurma ağacları gətirilib.
2008-ci ildən Azərbaycan Prezidentinin Fərmanı ilə bulvarda əsaslı yenidənqurma işləri aparılır. Bu işlərə Bakı Şəhər İcra Hakimiyyəti ümumilikdə 500 milyon ABŞ dolları ayırıb. Dənizkənarı Milli Parkın ərazisi daim genişlənir, son nəticədə o, əvvəlkindən beş dəfə böyük olacaq. O, bir tərəfdən, Dəniz Vağzalından Zığ qəsəbəsinədək, o biri tərəfdən isə Əl Oyunları Sarayından Bibi-Heybət məscidinədək uzanacaq.
2014-cü ildə Dövlət Bayrağı Meydanına qədər uzanan Dənizkənarı Milli Parkın yeni hissəsində 30 səkkiz yerlik şüşə kabinəsi olan 60 metr diametrli müasir attraksion-panoramın (“müşahidə təkəri”) açılışı olub.
2. Filarmoniya bağı (Qubernator bağ)
Filarmoniya bağı əvvəllər Mixaylovsk bağı, Qubernator bağı, İnqilab və ya Filarmoniya bağı kimi tanınıb. O, Azərbaycan paytaxtında ən köhnə parklardan biridir. Parka “Qubernator bağı” adını qubernatorun evi ilə üzbəüz yerləşdiyinə görə veriblər. Bağ İçərişəhərin şərq qapısı ilə Azneft meydanı arasındakı ərazisində yerləşir.
4,6 hektar sahəsi olan bağın çox maraqlı tarixçəsi var. XIX əsrin 30-cu illərində şəxsi bostan və bağların yerində salınan bu park uzun illər şəhərin yeganə bağı olub. Qubernator bağının landşaftı əlli il müddətində yaradılıb və formalaşdırılıb.
XIX əsrin 60-70-ci illərində Qubernator bağının sahəsi yetərincə genişləndirilib, on il sonra isə burada rəqs meydançası, hovuz, köşklər, terraslar tikilib. XX əsrin əvvəllərində bağın aşağı və yuxarı hissəsi demək olar ki, bitişib. 1912-ci ildə Nikolayev və Sadovaya küçələrinin (indiki İstiqlaliyyət və Niyazi küçələri) tinində konsert zalı, yay estrada səhnəsi və restoranı olan İctimai Məclisin möhtəşəm binası inşa edilib. Bu, bağın landşaft kompozisiyasının formalaşmasını faktik olaraq tamamlayıb.
Adi şəhər sakinləri üçün bağa giriş həftədə bir günlə məhdudlaşdırılmışdı. Lakin yüksək rütbəli əsilzadələr, neft milyonçuları üçün qapılar həmişə açıq idi.
2009-cu ildə bağda bərpa işləri aparılıb. Bağın yenidən qurulması zamanı burada nadir ağaclar (palıd, sidr və göyrüş) və bir sıra ekzotik bitki növləri əkilib, yeni suvarma sistemi, gözəl landşaft kompozisiyaları meydana gəlib.
Bu gün, əvvəllər olduğu kimi, Filarmoniya bağı bakılıların və paytaxtın qonaqlarının sevimli istirahət yerlərindən biridir. Maraqlıdır ki, burada ağacların çətirində bir çox illərdir Azərbaycan faunasına xas olmayan, haradan gəldiyi bilinməyən tutuquşular məskən salıb. Parkda Dövlət Filarmoniyası, Şairlər Evi gəzintidən sonra istirahət edə biləcəyiniz çoxsaylı köşk, kafe və restoranlar yerləşir.
3. Zabitlər parkı
Şəhərin ən köhnə parklarından biri, əvvəllər bulvar adlanan Zabitlər parkı faşizmə qarşı döyüşlərdə həlak olan qəhrəmanların xatirəsinə Böyük Vətən müharibəsi illərində salınıb. Müharibədən sonra bu parka iki dəfə Sovet İttifaqı Qəhrəmanı Həzi Aslanovun adı verilib. Əsaslı yenidənqurmadan sonra Zabitlər parkı 2011-ci ildə yenidən açılıb.
Bəzi köhnə cizgilərini çoxillik ağacların kölgəsində gizlədən 4 hektar sahəsi olan Zabitlər parkının siması tamamilə dəyişib. Burada orijinal işıqlandırma sistemi, əzəmətli daş fəvvarə və bu gün Bakının mərkəzi parklarının vizit-kartına çevrilmiş bürünc heykəllər qoyulub. Budur, fikrə dalan şahmatçı öz gedişini planlaşdırır, yaxud çayxana girişində gülərüz çayçı qonaqları salamlayır. Fəvvarənin yaxınlığında, skamyaların birində yorğun bürünc fotoqraf oturub. Bir az aralıda bir qız yoldan ötənlərə çiçək satır. Başqa bir qız isə “xana-xana” oynayır, ondan arxada bir dəstə uşaq əl-ələ verərək coşqun rəqs ritmində donub.
Parkda 700 kvadratmetr sahəsi olan qapalı buz meydançası, görünüşü və orijinal dizaynı ilə diqqəti cəlb edən qeyri-adi “buz” kafesi var.
4. Sahil parkı
Bakının mərkəzində daha bir böyük və səliqəli park yerləşir. Paytaxt sakinləri və qonaqlarının vaxtlarını keçirdiyi bu yer “Sahil parkı” adlanır. Sovet dövründə salınan bu park əvvəllər “26 Bakı komissarı meydanı” kimi tanınırdı. Bu gün burada, düz parkın ortasında, böyük və çox gözəl, Şərq üslubunda tikilən, fincan şəkilli, üç pilləli fəvvarə var. Fəvvarə suyunun şırıltısı il boyu çoxillik ağacların kölgəsində istirahət edən adamların ruhunu oxşayır. Bu ağaclar arasında çoxlu palma, çinar, göyrüş və başqa ağaclar var.
Bakının mərkəzi hissəsində, Xaqani küçəsinin, Bülbül prospektinin, Üzeyir Hacıbəyli və Rəşid Behbudov küçələrinin kəsişdiyi ərazidə, Mirzə Fətəli Axundzadə adına Azərbaycan Milli Kitabxanasının qarşısında yerləşən bu park tarixi tikililərlə əhatə olunub.
Parkın perimetri boyunca Azərbaycanın görkəmli mədəniyyət xadimlərinin adları ilə bağlı binalar yerləşir. Məsələn, buradakı evlərin birində 1937-ci ildən 1967-ci ilə qədər Azərbaycanın böyük opera müğənnisi, SSRİ Xalq Artisti, Azərbaycan vokal musiqisinin əsasını qoyanlardan biri olmuş Bülbül yaşayıb.
Azərbaycan Rəssamlar İttifaqı da bu binada yerləşir. Bülbül prospekti ilə Xaqani küçəsinin kəsişdiyi yerdə. 1932-ci ildə yaradılmış Rəssamlar İttifaqı Azərbaycan rəssamlıq məktəbinin nümayəndələri olan çoxsaylı görkəmli heykəltəraş və rəngkarları birləşdirir.
M.F.Axundzadə adına Azərbaycan Milli Kitabxanası dünyada ən zəngin kitab kolleksiyalarından birinə malikdir. Milli mədəniyyət xəzinəsi olan bu kitabxana da böyük tarixi maraq doğurur. Kitabxananın binası 1949-cu ildə görkəmli Azərbaycan memarı, akademik Mikayıl Hüseynov tərəfindən layihələndirilib, bina 1960-cı ildə tikilib. Binanın fasadının yuxarı hissəsində yerləşən tağlarda Azərbaycanın və dünyanın görkəmli mədəniyyət, incəsənət və elm xadimləri Nizami Gəncəvi, Həsən bəy Zərdabi, Üzeyir Hacıbəyli, Səməd Vurğun, Aleksandr Puşkin, Dmitri Mendeleyev, Şota Rustaveli və başqalarının heykəllərini görmək olar.
5.Xaqani bağı (Molokan bağı)
Xaqani bağı Bakıdakı ən qədim parklardan biridir. Sahəsi nisbətən kiçik (0,8 hektar) olan bu bağın adı bir neçə dəfə dəyişdirilib. Hazırda o, orta əsrlərdə yaşamış, əslən Şamaxıdan olan böyük şair Xaqani Şirvaninin adını daşıyır. Lakin bu park Molokan bağı adı ilə daha məşhurdur. Bu da təsadüfü deyil. XIX əsrdə bu bağın ətrafında karvansaralar var idi. Rusiyanın müxtəlif yerlərindən mal gətirmiş Molokan tacirlər çox vaxt həmin karvansaralarda qalırdı. Yaxınlıqdakı küçələrdə, döngələrdə, həyətlərdə çəllək hazırlanan emalatxanalar vardı. Azərbaycanda sovet hakimiyyəti qurulandan sonra Molokan bağının adını dəyişib, 1905-ci il qanlı bazar faciəsi ilə əlaqədar “9 yanvar” bağı qoyublar. Sonra bu bağa Həşim Əliyevin adı verildi.
Bağın arxitektura-landşaft kompozisiyasının əsasını “Üç gözəl” heykəllər qrupu ilə əyrixətli formalı hovuz təşkil edir. Zərifliyi ilə seçilən gözəllər hovuzda iri təbii qaya parçaları üzərində oturublar.
Bağ pavilyonunun sütunları hovuzdan başlayır. Bağın cığırları elə istiqamətlənib ki, ətraf məkanı diaqonal üzrə kəsərək, ortada yerləşən hovuzun yanından keçir. Bağ kiçik olsa da, xudmanidir və bakılıların sevimli istirahət yeridir. Bağda ağaclar böyük kölgəlik zonalar yaradır. Kölgəlik yerlərdə isə istirahət üçün skamyalar qoyulub.
6. Səməd Vurğun adına bağ
Hazırda Azərbaycanın Xalq Şairi Səməd Vurğunun adını daşıyan bu park paytaxtın ən köhnə yaşıl məkanlarından biridir. Şəhərin mərkəzində, Bakı Dəmir Yolu Vağzalının və Dəmir Yolu İdarəsi binasının yaxınlığında yerləşən parkın əsası 1882-ci ildə dəmir məmulatı taciri Krasilnikovun şəhər bağının yerində qoyulub. 1961-ci ildə parkda Səməd Vurğunun abidəsi ucaldılıb. Abidənin müəllifləri heykəltəraş F.Əbdürrəhmanov və arxitektor M.Hüseynovdur.
2009-cu ildə park bərpa ediləndən sonra bakılıların və paytaxtın qonaqlarının ixtiyarına verilib. Piyada cığırlarına tava daşları döşənib, qazonlar salınıb. Növbənöv çiçək ləkləri salınıb. Bəzi ləklər Azərbaycan xalçalarının, kəlağayılarının və s. ənənəvi motivi olan buta şəklində əkilib. Parkda hələ sovet dövründə tikilən yaraşıqlı fəvvarələr bərpa edilib, işıqlandırma tamamilə yenilənib, yeni fənərlər quraşdırılıb, yüzillik ağacların kölgəsində rahat skamyalar qoyulub.
Hazırda S.Vurğun adına parkda hər şey ahəngdar və gözəl görünür. Park əvvəlki kimi şəhər sakinlərinin və paytaxtımızın qonaqlarının sevimli istirahət yeridir. Bura ənənəvi olaraq həm ahıllar, həm də cavanlar gəlirlər. Gənc analar, nənələr uşaqları gəzməyə çıxarır, gənclər kölgədə oturub qulaqlıqla musiqiyə qulaq asır, yaxud konki sürür, veteranlar isə bir qayda olaraq ya domino, ya da nərd oynayırlar. İlin isti aylarında axşamlar fəvvarələrin yanında istirahət edənlərin sayı xüsusilə çox olur.
7. Zorge adına park
Bakının çox geniş ərazidə yerləşən daha bir köhnə parkı - Zorge parkı bir neçə əyləncə yerini, o cümlədən uşaqlar üçün müasir attraksion parkını birləşdirir. Burada əhalinin istirahət etməsi üçün gözəl şərait yaradılıb, abadlıq və yaşıllaşdırma işləri aparılıb.
1981-ci ildə parkda əfsanəvi kəşfiyyatçı Rixard Zorgenin xatirəsinə abidə ucaldılıb. Abidənin müəllifləri - heykəltəraş V.Tsiqal və arxitektor R.Əliyev konstruksiyanın əsas mahiyyətini orijinal şəkildə çatdırmağa müvəffəq olublar. Divar şəklində abidənin üzərində kəşfiyyatçının təsviri həkk olunub. Onun diqqətli baxışları sanki ətrafdakıları müşahidə edir. Başdan-başa yaşıllıq içində olan park boyu rahat skamyalar düzülüb, uşaq meydançaları yaradılıb. Burada rayon səviyyəli tədbirlər keçirilir.
2012-ci ildə parkda ucaldılan Koroğlu abidəsi də diqqətəlayiq abidələrdən biridir. Abidənin yerdən hündürlüyü 23 metrdir. Əfsanəvi Qıratın belində oturan Koroğlunun möhtəşəm monumenti Ukraynada tuncdan tökülüb. Kompozisiyanın müəllifi Tokay Məmmədovdur.
İstirahət guşəsində “Koala Park” əyləncə mərkəzi də fəaliyyət göstərir. Bura həm uşaqlar, həm də böyüklər üçün eyni dərəcədə maraqlıdır.
8. Dağüstü park
Bakının düz mərkəzində yerləşən, yerli sakinlərin sevimli istirahət yeri olan Dağüstü park uzun illərdir paytaxtın ən gözəl parklarından biri sayılır. Parkın xalq arasında geniş yayılan daha biri adı – Baxış meydançasıdır. Sovet dövründə isə siyasi xadim Sergey Kirovun adını daşıyıb.
Dağüstü parkı unikal edən cəhət budur ki, onun ərazisindən şəhərə, Bakı buxtasına, buxta boyunca uzanan Dənizkənarı Milli Parka gözəl panoram açılır. Bu da parkın nə üçün Dağüstü adlandırılmasını izah edir. Hələ XX əsrin 30-cu illərində, Bakının baş planı hazırlanarkən məhz həmin fakt əsas götürülüb və nəzərdə tutulub ki, bu yerlərdə yaradılan Dağüstü park paytaxtın ümumi arxitektura kompozisiyasında mühüm rol oynayacaq.
Park memar L.A.İlyinin layihəsi əsasında Bakı karxanalarının rəngbərəng əhəng daşlarından istifadə edilməklə köhnə qəbiristanlığın yerində salınıb. Yeri gəlmişkən, parkın daha bir köhnə adı bu qəbiristanlıqla bağlıdır – İngilis parkı. Deyilənə görə, ötən əsrin 20-ci illərində burada 1918-ci il mart hadisələrinin qurbanları ilə yanaşı, Rusiya imperatorunun devrilməsindən sonra Bakıya gələn ingilis əsgərləri də dəfn edilib.
Lev İlyin parkın salındığı ərazinin mürəkkəb relyefinin xüsusiyyətlərindən məharətlə istifadə edib. Pilləkən və pandusla əlaqələndirilmiş xiyaban və terraslar, baxış meydançaları Bakı buxtasının mənzərəsi ilə gözəl harmoniya təşkil edir.
Dövlətimizin başçısının Bakının park və xiyabanlarının əsaslı təmiri və yenidən qurulması ilə bağlı tapşırığına əsasən 2013-cü ildə Bakının Dağüstü parkı əsaslı şəkildə yenidən qurulub və sözün həqiqi mənasında, yeni görkəmdə paytaxtımızın sakinləri və qonaqlarının gözünü oxşayır. Parkın yenidən qurulmasında relyefin müxtəlifliyindən məharətlə istifadə edilib. Görülən işlər və meydançaların əlverişli yerləşdirilməsi nəticəsində park turistlər və şəhər sakinləri üçün daha cəlbedici olub.
Parkda yeni yollar və cığırlar salınıb. Burada yeni şəlalə kompleksi quraşdırılıb, yaşıllaşdırma işləri aparılıb, köhnə ağaclar saxlanılmaqla yeni dekorativ bitkilər əkilib. Müasir işıqlandırma sistemi parkın gözəlliyini daha da artırıb.
Dağüstü parkda tikilmiş kafenin yuxarı mərtəbəsindən Bakının və Xəzərin mənzərəsini müşahidə etmək olar. Parkı şəhərin Azneft meydanı ilə Bakı funikulyoru birləşdirir.
Dağüstü parkda Azərbaycan İstiqlal Muzeyi və 1990-cı il Qara Yanvar qurbanlarının və Qarabağ müharibəsində həlak olanların uyuduğu Şəhidlər xiyabanı yerləşir.
Parkda məzarlıq olduğu üçün burada sakitlik hökm sürür, səs-küylü attraksionlar yoxdur. Məhz bu sakitlik və şam ağaclarının xışıltısı parka gələnlərin qəlbinə rahatlıq gətirir. 
Parkdan açılan əsrarəngiz mənzərə ilə bu hissləri daha da gücləndirir.
9. Heydər Əliyev Muzey-park kompleksi
Bakının ən gözəl parklarından biri olan Heydər Əliyev adına park şəhərin mərkəzində, Bakı Musiqi Akademiyasının yanında, Heydər Əliyev Sarayının qarşısında yerləşir. Ümummilli lider Heydər Əliyevin anadan olmasının 82-ci ildönümündə burada Heydər Əliyevin abidəsi ucaldılan memarlıq kompleksi açılıb. Kompleksi Moskvanın baş rəssamı İqor Voskresenskinin rəhbərliyi ilə Rusiya memarları və heykəltəraşları yaradıb. Abidənin ümumi hündürlüyü 12 metr, heykəlin öz hündürlüyü isə 5 metrdən çoxdur. Park bütünlüklə yenidən qurulub və Heydər Əliyev Muzey-park kompleksi adlandırılıb.
Burada səkkizguşəli ulduz - Azərbaycanın milli rəmzi formasında üç yeni fəvvarə qurulub. Fəvvarələr kompyuter vasitəsilə idarə olunur. Onların üzünə çəkilmək üçün Çindən 50 tonluq bütöv qranit gətirilib. Kompleksin 23 min kvadratmetrlik böyük bir hissəsi Rusiya, Braziliya, İtaliya, Türkiyə və Qazaxıstandan gətirilən mərmərlə örtülüb. Güllər və yaşıl qazon Hollandiyadan gətirilib. Bütün yay boyu çiçək açan maqnoliya ağacları parka xüsusi yaraşıq verir. Parkda tez-tez şəhər tədbirləri keçirilir.
Heydər Əliyev Sarayının arxasında digər möhtəşəm park kompleksi, el arasında “Qış parkı” deyilən ən yaşıl zona yerləşir. Burada 7 hektardan çox ərazidə 2 minədək ağac və müxtəlif ölkələrdən gətirilmiş 10 mindən çox dekorativ kol əkilib. Ərazinin böyük hissəsi çəmənliklə örtülüb. “Qış parkı”nda 5 müasir və qeyri-adi fəvvarə, 6 yeraltı və 4 yerüstü keçid, 13 lift və 13 eskalator (o cümlədən fiziki imkanları məhdud insanlar üçün eskalator) var. Parkda 3 yay kafesi, 3500 avtomobil üçün ikimərtəbəli yeraltı dayanacaq fəaliyyət göstərir.
Maraqlıdır ki, yolların və park kompleksinin tikintisi zamanı burada unikal əməliyyat aparılıb – binanın yeri 10,6 metr dəyişdirilib. Bu üçmərtəbəli ev 1908-ci ildə tikilib və Hacınski qardaşlarına məxsus olub. 18 min ton çəkiyə malik bina dünyada yeri dəyişdirilən ən ağır binadır.
10. Fəvvarələr meydanı
Fəvvarələr meydanı – Bakının ilk şəhər meydanıdır. Meydanın adı burada fəvvarələrin çox olmasını bildirir. Burada həm klassik, həm də avanqard formada, o cümlədən postament üzərində yerləşən 6 polad kürə şəklində fəvvarə var. Meydanın ətrafında XIX və XX əsr memarlıq abidələri yerləşir. Onlardan Nizami adına muzeyin binasını (1860), “Araz” kinoteatrının binasını (1870) qeyd etmək olar.
Əvvəllər Parapet meydanı kimi tanınan Fəvvarələr meydanı 1868-ci ildə Bakı qubernatoru Mixail Kolyubakinin təşəbbüsü ilə memar Qasım bəy Hacıbababəyovun layihəsi əsasında tikilib. Meydan bir müddət qubernatorun şərəfinə Kolyubakin meydanı adlandırılıb.
Daha sonra Parapet meydanı Karl Marksın adını daşıyıb. 1950-ci illərin yenidənqurma işlərindən (memar İ.Tixomirov) sonra bu bağ müasir şəhərin planında öz mövqeyini möhkəmlədib. Nəticədə bağ Mətbuat evi və kitabxana binasının kiçik və köhnə bağları ilə əlaqələndirilən, geniş, yaxşı yaşıllaşdırılmış meydana və bağa çevrilib. Bakının mərkəzi hissəsində qovşaq yerini tutan bağ Nizami küçəsi ilə yanaşı, uzun illər piyada əsas yolu olub.
1984-cü ildə bağın yenidən qurulmasında yeni mərhələ başlanıb. Memar və rəssam R.Seyfullayevin ideyasına əsasən parkın görünüşü nəzərəçarpacaq dərəcədə dəyişib. Meydan və bağın ərazisi qırmızıya çalan xüsusi beton pilətələrlə örtülüb, bağın terras və pilləkənləri ağ daşlarla haşiyələnib. Bağın memar-landşaft kompozisiyasının mühüm hissəsini fəvvarələr təşkil edir. Məhz fəvvarələrin çox olmasına görə bura Fəvvarələr meydanı adlanır. Parkın mərkəzində yerləşən fəvvarə heykəltəraşlıq kompozisiyası ilə bəzədilib.
2010-cu ildə Fəvvarələr meydanı tamamilə yenidən qurulub. Burada fəvvarə, fənər, pavilyon və köşklər yenidən qurulub, yaşıllıq qorunub saxlanılıb, ərazisi genişləndirilib. Bu gün meydan Bakının mərkəzi hissəsinin “siması”dır.
11. Axundov bağı
M.F.Axundov adına bağ, daha çox Axundov bağı kimi tanınan bağ metronun “İçərişəhər” stansiyasından yuxarıda, hərəkətin çox olduğu Lermontov, Əhməd Cavad və Səid Rüstəmov küçələrinin kəsişməsində yerləşir. Bu köhnə Bakı parkında Azərbaycan dramaturqu, yazıçı, filosof və maarifçi Mirzə Fətəli Axundzadənin abidəsi ucaldılıb. Abidə 1930-cu ildə qoyulub, müəllifi Pyotr Sabsaydır. O, Odessada doğulsa da, 1926-cı ildən Bakıda yaşayıb və işləyib.
Bağ kiçik olsa da, park üçün lazım olan hər cür şərait, o cümlədən rahat skamyalar, orijinal çıraqlar, gül kolları, mərmər cığırlar, işıqlandırılan kollar, xüsusi dibçəklərdə güllər, çəmənlik var.
Sahəsi 1300 kvadratmetr olan bağça 2008-ci ildə yenidən qurulub. Bərpadan sonra burada 3 mindən çox gül və bəzək kolu əkilib.
Bağçanın yanında maraqlı tarixi binalar yerləşib. Səid Rüstəmov küçəsində neft maqnatı Dmitri Mitrofanovun evi yerləşir. Evin tikintisi 1903-cü ildə başa çatıb. Bina əjdaha formasında orijinal konsol və sütunları ilə seçilir, binanın fasadı isə heykəllər və “D.M” monoqramı ilə bəzədilib. Mitrofanovun evinin yanında “çəhrayı ev” – Dövlət Bankı işçilərinin yaşayış evi yerləşir. Binanın memarlığında XIX əsr Şəki və Şuşa şəhərlərinin tikililəri üçün xarakterik elementlərdən istifadə edilib.
12. Dədə Qorqud parkı
Müasir parklardan olan Dədə Qorqud parkı 2013-cü ildə açılıb. 6 hektar ərazidə salınmış bu park paytaxtın ən böyük parklarındandır. Burada istirahət üçün hər cür şərait yaradılıb, yaşıllaşdırma işləri aparılıb, süni göl yaradılıb, müasir standartlara cavab verən işıqlandırma sistemi quraşdırılıb. Dədə Qorqud parkı həm də qədim Azərbaycan tarixinin və mədəniyyətinin açıq havada nümayişi meydanıdır. Parkın mərkəzində heykəltəraş Göyüş Babayevin “Kitabi-Dədə Qorqud” abidəsi ucalır.
“Kitabi-Dədə Qorqud” dastanı 1300 il yaşı olan, Azərbaycan xalqının tarixi keçmişini əks etdirən sənət abidəsidir. Dastanda xalqın vətənpərvərliyi, qəhrəmanlığı, müdrikliyi, tarixi keçmişi, mənəvi dəyərləri, oğuz türklərinin adət və ənənələri, Azərbaycan toponimləri əksini tapıb. Bu dastan dilimizin qədim incəliklərini, xalqımızın mədəniyyətini öyrənmək üçün əvəzolunmaz mənbədir.
Parkın ərazisində sahəsi üç hektar olan süni göl və şəlalə yaradılıb. Parka gələnlər katamaranları kirayə edərək göldə gəzə bilərlər. Bunun üçün iki körpü var. Bundan başqa, süni şəlalənin aşağı hissəsində, habelə xüsusi su bitkiləri üçün nəzərdə tutulan kiçik körfəzin üzərində gəzinti üçün körpü salınıb.
S.B.
www.oxu.az
"
"Cahangir Əsgərov küveytli həmkarı ilə saziş imzaladı – FOTO“Azərbaycan Hava Yolları” (AZAL) QSC-nin prezidenti Cahangir Əsgərov və Küveyt Mülki Aviasiya İdarəsinin baş direktoru Yusif Əl-Fuzan (Yousef Al-Fouzan) iki ölkə arasında hava əlaqəsi haqqında hökumətlərarası saziş imzalayıb.
Bu barədə Oxu.Az-a AZAL-dan bildirilib.
Qeyd olunan sazişin imzalanması nəticəsində ölkələr arasında hava əlaqəsinin açılması üçün maneələr aradan qaldırılıb ki, bu da Azərbaycan və Küveyt arasında ikitərəfli iqtisadi və mədəni əlaqələrin daha da inkişaf etməsinə təkan verəcək.
Mülki aviasiya ölkələri arasında millətlərarası mübadilənin təmin olunmasında mühüm rol oynayır və  Azərbaycanla Küveyt arasında sərnişindaşımaları bazarının tələbatını ödəməyə hazırdır.
Xüsusilə, Azərbaycanın milli daşıyıcısı “Azərbaycan Hava Yolları” və yükdaşıyıcısı “Silk Way Airlines” Küveyt şəhərlərinə birbaşa reyslərin açılması imkanlarını araşdırırlar. Eyni zamanda, Küveytin “Əl-Cəzirə” aviaşirkəti ölkəmizə birbaşa reyslər açmaq niyyətindədir.
Qeyd edək ki, sazişin imzalanması cari il noyabrın 24-də Küveytdə Azərbaycanın turizm bazarının potensialının təqdimatı ərəfəsində həyata keçirilib.








U.A.
www.oxu.az
"
"2017-ci ildə Azərbaycana turist göndərəcək ölkələrin – SİYAHISI“Azərbaycanda manatın devalvasiyası ölkəyə xarici turistlərin sayını artırıb”.“2017-ci ildə Azərbaycana, əsasən Rusiya, İran, ərəb ölkələri, xüsusilə də İraqdan çox sayda turistin gələcəyi gözlənilir”.
Oxu.Az xəbər verir ki, bunu Trend-ə Azərbaycan Turizm Assosiasiyası sədrinin müşaviri Müzəffər Ağakərimov deyib.
Onun sözlərinə görə, son illərdə Azərbaycana Rusiya və İrandan, bu il isə ərəb ölkələrindən gələn turistlərin sayı artıb:
“Ümumilikdə, bu il qış mövsümündə Azərbaycanda daha çox turistin istirahət edəcəyi gözlənilir.
Bu turistlər həm ölkə vətəndaşları, həm də xaricilər olacaq. Hətta İndoneziyadan da Azərbaycana turistlər gəlir. Bu ölkənin turistləri Azərbaycanda dincəlməyə böyük maraq göstərirlər”.
M.Ağakərimov qeyd edib ki, yerli turistlərlə yanaşı, xarici turistlər də qışda, xüsusilə, Yeni il günlərində istirahətlərini Şamaxı, İsmayıllı, Şəki-Oğuz, Qəbələ, Quba, Qusarda keçirməyə maraq göstərirlər, həmin dövr üçün hotellər də bronlaşdırırlar:
“Artıq xarici turistlər də qış turizmini Azərbaycanın regionlarında keçirməyə üstünlük verirlər. Çünki oradakı şərait, infrastruktur yüksək səviyyədədir”.
Gəlmə turizminin hazırda turizm sektorunda ən gəlirli sahələrdən biri olduğunu deyən M.Ağakərimov bildirib ki, 1990-cı ildən 2000-ci illərin ortalarına qədər Azərbaycanda şirkətlər, əsasən, xaricə turist göndərməklə məşğul olduğu halda, hazırda 50-dən çox şirkət ölkəyə turist gətirir.
Onun sözlərinə görə, Azərbaycanda manatın devalvasiyası, Avropa ölkələrində və Yaxın Şərqdə baş verən proseslər xarici turistlərin sayının artmasına imkan verib.
U.A.
www.oxu.az
"
"Rus jurnalist Azərbaycanla ruhlandı - FOTORusiyanın ən nüfuzlu media orqanlarından olan Lenta.ru saytı “Azərbaycanla ruhlanma” adlı fotoreportaj dərc edib.
Oxu.Az Milli.Az-a istinadla bildirir ki, jurnalist Tatyana Yakovleva ölkəmizi dolaşaraq Azərbaycanın füsunkar təbiətindən bəhs edib.
“Rusiyalı turistlər arasında Azərbaycan populyar yay istirahəti məkanlarından biridir. Əsas səbəblər arasında Rusiya ilə Azərbaycan arasında birbaşa aviareyslərin olması, həm də Azərbaycanda 90 gün vizasız qalmaq imkanıdır. Azərbaycan rusiyalı turistlər üçün Misir və Türkiyə kurortlarına ən real, ciddi alternativdir. Azərbaycanın turizm potensialı çox yüksəkdir və Xəzər sahili ilə bitmir”, - T.Yakovleva yazıb.






















































































A.S.
www.oxu.az
"
"Xaricdə yaşayan azərbaycanlıların ölkəyə gəlməsi üçün – YENİ LAYİHƏXaricdə yaşayan azərbaycanlıların ölkəyə gəlmələrinə şərait yaradılması üçün sosial turizm layihələri həyata keçiriləcək.
Oxu.Az Trend-ə istinadən xəbər verir ki, yeni hazırlanan “Turizm haqqında” qanun layihəsində nəzərdə tutulub.
Sosial turizm üzrə xərclər dövlət büdcəsi, eləcə də yerli, bələdiyyə büdcələri hesabına həyata keçiriləcək. Eyni zamanda fərdi sahibkar, hüquqi şəxs və ya digər təşkilatlar könüllülük əsasında öz işçiləri və ya digər şəxslərin xeyrinə sosial turları maliyyələşdirə bilər.
Dövlət qulluqçularının xeyrinə sosial turizmin maliyyələşdirilməsi qaydalarını müvafiq icra hakimiyyəti orqanı müəyyən edəcək.
U.A.
www.oxu.az
"
"Nazirlikdə kütləvi ixtisarlar başlayıb?Mədəniyyət və Turizm Nazirliyinin yeni qərarı ilə, nazirliyin rayon şöbələri ləğv edilib.
Oxu.Az xəbər verir ki, “Sputink.az”-ın məlumatına görə, bu məsələ bir neçə ay öncədən planlaşdırılsa da, qərar ötən günlərdə verilib. Qərara əsasən, rayonlardakı yerli şöbələr faktiki olaraq ləğv edilib, onların rəhbərliyi və əməkdaşları işdən azad olunub.
Yeni qərar gələn ilin yanvarından qüvvəyə minəcək. Həmin vaxtadək şöbələr fəaliyyətini, işçilər isə işlərini davam etdirəcəklər.
Sayt əlavə edib ki, ləğv olunmuş şöbələrin əvəzinə, bir neçə rayonun birləşdiyi regional mədəniyyət idarələri yaradılacaq. İdarənin işçi heyəti isə, ləğv olunmuş şöbələrin birinin işçi personalının sayına bərabər olacaq. Yəni, ləğv olunmuş 4 rayon şöbəsinin əməkdaşlarından, yalnız birində olan qədər işçi heyəti saxlanılacaq.
Mədəniyyət və Turizm Nazirliyinin mətbuat xidməti xəbəri təkzib etməyib. Amma bu haqda əlavə açıqlama da verilməyib. Bildirilib ki, bu istiqamətdə işlər tam yekunlaşmadığı üçün, əlavə məlumat verə bilməyəcəklər.
Parlamentin Mədəniyyət komitəsinin keçmiş sədri Nizami Cəfərov haqqında söhbət gedən struktur dəyişikliklərini faydalı hesab edir: “Bu, dövlət səviyyəsində verilmiş qərardır. Bunun əhəmiyyəti odur ki, istər təhsil, istər mədəniyyət, istərsə də digər sahələrin regional şəkildə idarə olunması daha doğrudur. Bunun həm idarəçilik baxımdan, həm geniş bir bölgəni idarə etmək baxımından, həm maliyyə baxımından böyük əhəmiyyəti var”.
“Hal-hazırkı sistem - hər rayonda bir şöbənin olması iş prosesinin daha effektli getməsinə imkan vermir. Bunun üzərində illərdir düşünülüb və belə qərar verilib ki, regional idarələr yaradılsın”, - deputat bildirib.
 O, ləğv olunan şöbələrin işdən çıxarılan kadrlarına yeni iş veriləcəyini də qeyd edib: “Müəyyən qədər ixtisarlar olacaq, amma ümumilikdə yeni sistem və effektli iş üçün bu, cüzi bir itkidir. Yerdə qalan işçilər başqa sahələrdə yerləşdiriləcək. O qədər də çox kadr itkisi olmayacaq. Bunlar hamısı düşünülüb”.
Bundan başqa, nazirliyin informasiya və ictimaiyyətlə əlaqələr şöbəsinin əməkdaşı Vüqar Şıxməmmədov “Qafqazinfo”ya isə bildirib ki, Prezidentin fərmanına uyğun olaraq belə bir addım atılıb:
“Yayılan xəbərlər barədə məlumatımız var. Ancaq bu məlumat yeni deyil. Ölkə başçısı İlham Əliyev oktyabrın 23-də “Azərbaycan Mədəniyyət və Turizm Nazirliyi haqqında Əsasnamənin, nazirliyin strukturunun təsdiq edilməsi və aparatının işçilərinin say həddinin müəyyən edilməsi barədə” fərman verilib və Nazirlər Kabinetinə təqdim edilib. Fərmanla nazirliyinin rəsmi saytında tanış ola bilərsiz. Nazirlik də fərmana uyğun addım atıb”.
Prezidentin imzaladığı fərmana görə, nazirliyin işçilərinin say həddi cəmi 379 ştat vahidi olmaqla, Nazirliyin aparatı üzrə 160 ştat vahidi, Bakı Şəhər Mədəniyyət və Turizm Baş İdarəsi və regional mədəniyyət və turizm idarələri üzrə 219 ştat vahidi müəyyən edilib.
U.A.
www.oxu.az
"
"Nazir “Şöhrət” ordeni ilə təltif edildiPrezident İlham Əliyev Mədəniyyət və Turizm naziri Əbülfəs Qarayevin “Şöhrət” ordeni ilə təltif edilməsi haqqında sərəncam imzalayıb.
Oxu.Az xəbər verir ki, sərəncamla Azərbaycan mədəniyyətinin inkişafı sahəsində səmərəli fəaliyyətinə görə Əbülfəs Mürsəl oğlu Qarayev “Şöhrət” ordeni ilə təltif edilib.
Qeyd edək ki, noyabrın 13-də Ə.Qarayevin 60 yaşı tamam olur.
U.A.
www.oxu.az
"
"Azərbaycanda turistlər üçün bank xəritəsi hazırlanıbMaliyyə Bazarlarına Nəzarət Palatası (Palata) tərəfindən ölkəmizdə səfərdə olan turistlərin və xarici qonaqların bank xidmətlərinə rahat çıxışının təmin edilməsi məqsədilə əsas turistik bölgələrdə yerləşən bankların filial və şöbələrinə dair dolğun informasiyalarla zəngin xəritə hazırlanıb. 
Oxu.Az-a Palatadan verilən məlumata görə, ingilis dilində tərtib olunmuş xəritə Bakı, Gəncə, Quba, Qəbələ və Şəkidə yerləşən bankların struktur bölmələrinin ünvanları, iş rejimi və əlaqə nömrələri göstərilməklə dizayn edilib. Xəritədə həftəsonları və 24/7 rejimində fəaliyyət göstərən filiallar xüsusi qeyd olunub. 
Sözügedən xəritə Mədəniyyət və Turizm Nazirliyi ilə birgə əməkdaşlıq çərçivəsində ölkə mehmanxanalarına paylanılıb.
Xəritənin elektron versiyası isə Palatanın rəsmi internet səhifəsində yerləşdirilib. (link: http://fimsa.az/pages/369).  
U.A.
www.oxu.az
"
"Rusiyadan çinli turistlərin Azərbaycana cəlb edilməsi ilə bağlı –TƏKLİF“Rusiya Azərbaycana Çindən turistlərin cəlb olunması məqsədilə birgə turizm paketləri yaratmağı təklif edib”. 
Oxu.Az Trend-ə istinadən xəbər verir ki, bu barədə Mədəniyyət və Turizm Nazirliyinin turizm departamentinin rəhbəri Rauf Paşayev məlumat verib.
Onun sözlərin görə, Rusiya və Çin İpək yolu layihəsi çərçivəsində Rusiyanın cənub regionlarına yeni aviareyslər açmağı planlaşdırır.
R.Paşayev deyib ki, Çin turistlərinin paket turlarına marağını nəzərə alaraq Rusiya bizə birgə paketlərin yaradılmasını təklif edib: “Bu paketlər Şimali Qafqaz bölgəsini və Azərbaycanı əhatə edə bilər”.
Rusiyanın bu təklifi Mədəniyyət və Turizm Nazirliyində müzakirə olunacaq.
U.A.
www.oxu.az
"
"Bakı-Moskva aviareysi ləngiyirBakı-Moskva aviareysi Moskvadakı hava şəraiti ilə əlaqədar 2 saat ləngiyib.
Oxu.Az Trend-ə istinadən xəbər verir ki, Bakıdan Moskvaya yerli vaxtla 20:40-da uçmalı olan “S7” aviaşirkətinə məxsus reys 22:25-də çatacaq.
Qeyd edək ki, Moskvada güclü qar yağması səbəbindən 80-ə yaxın reys təxirə salınıb, 60 reys ləngiyib. 
Yağıntıların sabah axşama qədər davam edəcəyi gözlənilir.
S.B.
www.oxu.az
"
"Məşhur aviaşirkətlərdən biri Azərbaycan bazarını tərk etdi“British Airways Plc.” şirkətinin Azərbaycan nümayəndəliyi ləğv olunub.
Oxu.Az xəbər verir ki, bu barədə “Report”a Vergilər Nazirliyindən məlumat verilib.
Qeyd edilir ki, kreditorlar iki ay ərzində tələblərini Bakı şəhərinin Yasamal rayonu, İzmir küçəsi, ev 8, “Hyatt Tower -2” (VI mərtəbə) ünvanına bildirə bilərlər.
“British Airways” aviaşirkəti sərnişin və yükdaşımaları həyata keçirir. Dünyanın təxminən 400 istiqamətinə uçuşlar yerinə yetirir.
Xatırladaq ki, şirkət bu ilin aprelin 29-dan London-Bakı-London istiqaməti üzrə aviauçuşlarını dayandırıb.
U.A.
www.oxu.az
"
"Aldadan və aldanan ərəblərdir, xələl isə Azərbaycanın nüfuzuna dəyirTurizm fəaliyyətinə lisenziyaların ləğv edilməsindən istifadə edən ərəb ölkəsindən olan fırıldaqçılar, Azərbaycanda birgünlük şirkətlər yaradaraq öz həmvəyənlərini aldadırlar, amma bu fəaliyyətin zərəri Azərbaycanın nüfuzuna dəyir. 
Oxu.Az xəbər verir ki, bu barədə “Sputnik Azərbaycan”a Azərbaycan Turizm Assosiasiyasının sədri Nahid Bağırov bildirib. 
Son illər Azərbaycanın ərəb ölkələrindən olan turistlər üçün prioritet istiqamətlərdən biri olduğu sirr deyil. 
Turizmin stimullaşdırılması üçün bir sıra tədbirlər görülüb, bu tədbirlərdən biri Prezident İlham Əliyevin 2015-ci ilin dekabrın 21-də imzaladığı “Lisenziyalaşdırma sahəsində bir sıra tədbirlər haqqında” fərmandır. Həmin dövrdə Azərbaycanda turizm fəaliyyəti lisenziya tələb edən sahələrin siyahısından çıxarılmışdı. Amma bir müddət sonra aldadılmış azərbaycanlı turistlər barədə məlumatlar daxil olmağa başladı, fırıldaqçılar hökumətin etibarından istifadə edirdilər. Bu yaxınlarda isə fırıldağın qurbanı ərəb ölkələrindən gələn turistlər oldu. 
Nahid Bağırov bu yay özü şəxsən bu qəbildən olan hadisə ilə rastlaşdığını bildirib. Məsələn, Azərbaycana səfər üçün turpaket üçün pul ödəyən üç ailəni təcili yerləşdirməli olublar, aydın olub ki, hotel üçün pul köçürülməyib. Bu turistlər çıxılmaz vəziyyətə düşərək, hoteldə qalmaları üçün yenidən pul ödəməli olublar. 
Bu xarici vətəndaşlar öz həmvətənləri tərəfindən aldadılıblar. Assosiasiyanın rəhbəri bildirib ki, ərəb ölkələrinin bəzi vətəndaşları Azərbaycanda birgünlük şirkətlər yaradaraq, öz həmvətənlərinin ölkəmizə səfərini təşkil edirlər. Onlara ərəbdilli turistlərlə işləmək daha rahatdır, çünki dil baryeri yoxdur. Onların bəziləri burada ekoturizm təşkil edirlər, bələdçilər və brakonyerlər ilə razılaşaraq insanları Azərbaycana ova gətirirlər.
Heç nədən şübhələnməyən turistlər ov ilə qanuni əsasda məşğul olduqlarını düşünürlər, çünki lisenziya üçün ödəniş daxil olmaqla bütün xidmətlər üçün ödəniş köçürürlər. Amma nəticədə asayiş keşikçiləri tərəfindən saxlanıldıqda, Azərbaycanda ov etmək üçün onlara heç kimin lisenziya vermədiyi üzə çıxır. “Zavallı turist elə bilir ki, hər şey qanunidir, əslində isə belə deyil. 
Saxlanıldıqda isə onlara elə gəlir ki, Azərbaycanda hər şey pisdir. Bura daha gəlmək lazım deyil. Vətənə qayıtdıqda isə tanışlarına heç bir şərt altında Azərbaycana getməməyi tövsiyə edir”, - ekspert bildirib. 
Ərəb turistlərindən maklerlərdə əziyyət çəkib. Yeri gəlmişkən, Ekologiya və Təbii Sərvətlər Nazirliyinin son məlumatlarına görə, 2016-cı ildə ölkə ərazisində Birləşmiş Ərəb Əmirlikləri, Pakistan, İraq, Suriya və Türkiyədən olan 16 brakonyer saxlanılıb. 
Bağırov, həmçinin bu vəziyyətin turistik reyestri tərəfindən düzəldilə biləcəyinə ümid edir. Qeyd etmək lazımdır ki, turistik reyestrinin yaradılması Milli Məclisdə baxılan “Turizm haqqında” qanun layihəsində nəzərdə tutulub. Sənədin 2017-ci ildə qəbul ediləcəyi və Azərbaycan hökuməti tərəfindən təsdiqlənəcəyi gözlənilir. Əlavə olaraq isə burada turizm obyekti, bələdçi, sürücü və digər lazımi xidmətlər və sahibkarlar haqqında bütün məlumat göstəriləcək. 
E.Ə.
www.oxu.az
"
"Bakıya daha 15-17 min turist gələcək“Bakıda keçiriləcək IV İslam Həmrəylik Oyunlarına təxminən 15-17 min turistin gələcəyi gözlənilir”.
Oxu.Az xəbər verir ki, bunu Gənclər və idman naziri Azad Rəhimov jurnalistlərə açıqlamasında deyib. 
O bildirib ki, turistlərin cəlb edilməsi üçün müvafiq qurumlar tərəfindən işlər aparılacaq.
Qeyd edək ki, IV İslam Həmrəylik Oyunları 2017-ci ilin mayın 12-də keçiriləcək.
Elvin Əhmədov
www.oxu.az
"
"İran Azərbaycanla viza rejiminin ləğvini istəyir“İran Azərbaycanla vizasız rejimin tətbiq olunması ilə bağlı əlavə tədbirlərin qəbul olunmasının tərəfdarıdır”.
Oxu.Az Trend-ə istinadən xəbər verir ki, bu sözləri Tehranda keçirilmiş mətbuat konfransında İran Xarici İşlər Nazirliyinin mətbuat katibi Bəhram Qaimi deyib.
“İki ölkə arasında münasibətlərin xüsusiyyətini nəzərə alaraq ümid edirəm ki, vizaların ləğv olunması barədə razılıq əldə oluna bilər”, - deyə o qeyd edib. 
Onun sözlərinə görə, bu istiqamətdə atılan ilk addım viza alınması üçün tələb olunan şərtlərin yüngülləşdirilməsi ola bilər.
Mətbuat katibi qeyd edib ki, İran bu proqramı Rusiya ilə də həyata keçirir.
U.A.
www.oxu.az
"
"Bu turizm müəssisələrinin sertifikatı ləğv olunacaqAzərbaycanda xidmət keyfiyyəti aşağı düşən turizm müəssisələrinin sertifikatı ləğv olunacaq.
Oxu.Az xəbər verir ki, Milli Məclisdən Trend-ə verilən məlumata görə, bu, yeni hazırlanan “Turizm haqqında” qanun layihəsində əks olunub.
Layihəyə görə, turizm infrastrukturu subyektinin xidmət keyfiyyətinin aşağı düşməsi və onun fəaliyyətinin idarəetmə tələblərinə uyğun gəlmədiyi müəyyən olunduqda uyğunluq sertifikatı ləğv olunacaq.
Bununla yanaşı, turizm infrastrukturu subyekti barəsində məlumatlar Dövlət Turizm Reyestrinin aktiv bölməsindən çıxarılacaq.
Qeyd edək ki, uyğunluq sertifikatı istehsal olunmuş məhsulun müvafiq standarta, texniki reqlamenti və digər normativləri hüquqi aktda müəyyən olunmuş tələblərə uyğunluğunu təsdiq edir.
U.A.
www.oxu.az
"
"“Pobeda” şəhərləri fəth edirOktyabrın 30-dan etibarən Rusiyanın “Aeroflot” Şirkətlər Qrupuna daxil olan “Pobeda” aviaşirkəti (loukoster) Bakıdan birbaşa Rostov-Don şəhərinə müntəzəm aviareyslər həyata keçirməyə başladı. 
Rostov-Bakı və geriyə reyslər həftədə 4 dəfə (həftənin 1, 3, 5, 7-ci günlər) olmaqla 189 sərnişin tutumu olan “Boeing-737-800” təyyarələri ilə həyata keçirilir. 

Şirkət yeni marşrutlarda qış cədvəli üzrə biletlərin 30%-ni minimal tariflə – 999 rubla (təxminən 26 manat) təklif edir. Bu məbləğə bütün rüsum və yığımlar daxildir. Bundan əlavə, sərnişin 10 kiloqrama qədər yükü ya özü ilə götürə və ya baqaja təhvil verə bilər.

“Pobeda” Rusiya ilə Azərbaycanı birləşdirən ən aşağı büdcəli aviaşirkət olmasına baxmayaraq, onun təyyarə parkı heç də bahalı aviaşirkətlərin təyyarələrindən fərqlənmir. “Pobeda”nın aviaparkına hazırda orta yaşı 1 il olmaqla, 12 “Boeing-737-800” təyyarəsi daxildir.

Şirkətin baş direktoru Andrey Kalmıkovun sözlərinə görə, 2017-ci ildə “Pobeda” daha 5 “Boeing-737-800” təyyarə almaq niyyətindədir. 

Onun sözlərinə görə, “Pobeda” bu il 4 milyon sərnişini mənzil başına çatdırmağı özünə məqsəd qoyub. Qeyd edək ki, 2015-ci ildə bu rəqəm 3 milyon olub.

“Podeda” aşağı büdcəli aviaşirkət olduğu üçün sərnişindaşımasında da bəzi özəllikləri mövcüddur. Qeyd etdiyimiz kimi, təyyarələrdə 189 sərnişin yerləri mövcüd olsa da, onların hamısı eyni sinfə aiddir.
Bir sözlə, təyyarənin salonunda yerlərə görə, sərnişinlərə fərq qoyulmur. Yerlər isə elektron qaydada müəyyən edilir. Yerini dəyişmək istəyən sərnişin əlavə xidmət haqqı ödəməlidir. “Podeda” yeganə “loukoster”dir ki, təyyarədə 10 kiloqrama qədər yük daşımağa icazə verir. Əlavə yükə görə isə ödəniş olunmalıdır. Bir sözlə, sərnişin öz rahatlığı üçün nə qədər çox xidmət seçirsə, ona uyğun da gediş haqqı artır.

“Pobeda”dan verilən məlumata görə, aviaşirkət payızda Həştərxan, Volqoqrad, Vladiqafqaz və Nalçikə də reyslərə başlayır, Sankt-Peterburqdan uçuşların sayını isə iki dəfə artırmağı planlaşdırır. Bundan başqa, Yekaterinburqdan Krasnoyarsk və Novosibirskiyə də reyslər açılacaq.
Xatırladaq ki, bu ilin iyulunda “Pobeda”nın artıq payıza qədər Rostovdan Bakı, Tbilisi və Samaradan Almatıya bilet satışına başlayacağı haqqında xəbər yayılmışdır.
“Pobeda” aviaşirkəti həm də Azərbaycanın turizm sahəsinə də böyük töhfə verəcək. Çünki aviaşirkət Moskva, Sankt-Peterburq kimi iri şəhərlər olmaqla, Rusiyanın digər bölgələrindən də Bakıya turistlərin axınını təşkil edəcək. Şirkətin Bakı nümayəndəliyindən verilən məlumata əsasən, təyyarələr 90%-ə qədər dolu sərnişinlərlə Bakıya dönür. Onlardan da 50 faizdən artığı ölkəmizə gələn turistlərdir.
Azər Məmmədov
www.oxu.az
"
"Turizm obyektlərinin işçiləri məsuliyyətə cəlb olunacaqAzərbaycan turizm infrastrukturu subyektlərinin işçiləri həmin təşkilatların daxili qaydalarına əsasən əmək və icra intizamını, o cümlədən xidmət göstərmə qaydalarını və tələblərini pozduqlarına görə intizam məsuliyyətinə cəlb olunacaq.
Oxu.Az APA-ya istinadən xəbər verir ki, bu, yeni hazırlanmış “Turizm haqqında” qanun layihəsinin 92-ci (Məsuliyyət növləri) maddəsində əks olunub.
Maddədə bildirilir ki, turizm infrastrukturu subyektləri daxili intizam qaydalarını yazılı surətdə təsdiq edən əməkdaşların nəzərinə çatdırdıqdan sonra intizam pozuntusuna yol vermiş əməkdaşlar intizam məsuliyyətinə cəlb edilə bilər. Bu cür qaydalar olmadıqda, əməkdaşların intizam məsuliyyətinə cəlb edilməsi qadağandır.
Maddənin digər bəndində isə göstərilir ki, turizm qanunvericiliyinin pozulması Azərbaycan qanunvericiliyinə əsasən, cinayət, inzibati və mülki-hüquqi məsuliyyətə səbəb olacaq.
A.M.
www.oxu.az
"
"Dubaydan Azərbaycana gələn turistlərin sayı açıqlandı2015-ci ildə Dubaydan ölkəmizə gələn xarici vətəndaşların sayı 750 nəfər, 2016-cı ilin 6 ayında isə 9500-dən çox olub. Son 9 ayda Dubaydan Azərbaycana gələn turistlərin sayı 22 minə çatıb.
Oxu.Az APA-ya istinadən xəbər verir ki, bunu Mədəniyyət və Turizm Nazirliyinin Turizm şöbəsinin Planlaşdırma və inkişaf sektorunun müdiri Mahir Qəhrəmanov Milli Məclisin Əmək və Sosial siyasət komitəsinin bu gün keçirilən iclasında bildirib.
“Bildiyiniz kimi istənilən əcnəbi vətəndaş ASAN Xidmət vasitəsilə 3 gün ərzində viza ala biləcək. Bu da turizmin inkişafında mühüm əhəmiyyət kəsb edəcək. Ölkə başçısı tərəfindən viza məsələsi ilə verilən dəstək yay mövsümündə turistlərin ölkəmizə axınına şərait yaradıb”, - deyə o vurğulayıb.
A.M.
www.oxu.az
"
"Azərbaycanlılar ən çox bu ölkələrə səfər edirBu ilin oktyabr ayında Heydər Əliyev Beynəlxalq Hava Limanı 265 min sərnişinə xidmət göstərib ki, bu da ötən ilin müvafiq dövrü ilə müqayisədə 19 faiz çoxdur.
Heydər Əliyev Beynəlxalq Hava Limanının mətbuat xidmətindən Oxu.Az-a verilən məlumata görə, ümumilikdə, 2016-cı ilin ötən on ayı ərzində Bakı hava limanı 2,7 milyon sərnişinə xidmət göstərib. Milli aviadaşıcıya 1,7 milyon sərnişin üstünlük vermişdir, o cümlədən “Azərbaycan Hava Yolları”-nın Naxçıvan və Gəncəyə daxili uçuşlarında 468 min sərnişin daşınıb. Bu da ümumi sərnişin dövriyyəsinin 17 faizini və AZAL dövriyyəsinin 27 faizini təşkil edir. Bu müddət ərzində hava limanının yük terminalları vasitəsilə 12,9 milyon ton yük daşınıb.
Beynəlxalq istiqamətlər üzrə ən çox tələbat əvvəlki kimi Bakıdan İstanbula, Moskvaya, Dubaya və Kiyevə olub. Xaricə gedən sərnişinlərin ümumi sayının 45 faizi onların payına düşür. 2016-cı ildə Iraqi Airways, Fly Baghdad, ATA Airlines, Air Cairo, Komaviatrans aviaşirkətləri, həmçinin “Pobeda” loukosteri Bakıya uçuşlara başlayıb.
Heydər Əliyev Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir. Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti “Skytrax” tərəfindən Heydər Əliyev Beynəlxalq Hava Limanı 4 ulduza layiq görülüb.
A.M.
www.oxu.az
"
"Azərbaycanlı turistlər Gürcüstana nə qədər qazandırıb?Bu il qonşu ölkəyə 5 milyon nəfərdən çox turist gedib.Bu ilin 10 ayı ərzində Gürcüstana səfər edən turistlərin sayı ötən ilin müvafiq dövrü ilə müqayisədə 8,1% artaraq 5 milyon 406 min 188 nəfər təşkil edib.  
Oxu.Az Fins.az-a istinadən xəbər verir ki, bu barədə Gürcüstan Milli Turizm Administrasiyası açıqlama verib.
Oktyabrda ölkəni 527 min 157 nəfər xarici vətəndaş ziyarət edib ki, bu da ötən ilin analoji ayı ilə müqayisədə 4,5% çoxdur. Bunlardan 215 min 630 nəfəri turistdir. Beləliklə, ötən ilin oktyabr ayı ilə müqayisədə ötən ay turist qismində Gürcüstana səfər edənlərin sayı 20,9% artıb.
Azərbaycan Gürcüstana səfər edən turistlərin sayı baxımından liderdir. Oktyabrda qonşu ölkəyə ən çox Ermənistan vətəndaşları (-2,1%) səfər edib. Azərbaycan ikinci yerdə qərarlaşsa da, ölkəmizdən Gürcüstana səfər edənlərin sayında 10,1%-lik artım qeydə alınıb. Üçüncü yerdə Türkiyə (-16,6%), dördüncü yerdə Rusiya (+13%), beşinci yerdə isə Ukrayna (+15,8%) qərarlaşıb.
Yanvar-oktyabr ayları ərzində Gürcüstana səfər edənlərin sayı baxımından isə Azərbaycan (+11%) liderdir. İkinci və üçüncü yerləri müvafiq olaraq Ermənistan (+0,03%) və Türkiyə (- 9,1%) bölüşürlər.
Ekspert Valeh Cəfərov azərbaycanlı turistlərin Gürcüstana səfəri zamanı günə ən azı 40-50 dollar xərclədiklərini bildirdi. Qeyd edək ki, bura bütün xərclər daxildir. Nəzərə alsaq ki, Gürcüstana səfər edən turistlər bu ölkədə orta hesabla 3-4 gün vaxt keçirirlər. Onda azərbaycanlı turistlərin orta hesabla bu ölkədə ən azı 150-200 dollar xərclədiklərini demək olar.
U.A.
www.oxu.az
"
"Azərbaycanın turistlərə qaytardığı pulun miqdarı – SON RƏQƏM31 oktyabr 2016-cı il tarixinə olan vəziyyətə görə, “Tax free” sistemi 31 vergi ödəyicisinə məxsus 204 mağazada tətbiq edilir. Oktyabrın sonuna bu sistem çərçivəsində 59 xarici dövlətin vətəndaşına 2,962 min faktura verilib.
Oxu.Az Fins.az-a istinadən xəbər verir ki, bu barədə “Vergilər” qəzetində məlumat verilir.
“ƏDV daxil olmaqla, həmin fakturalar çərçivəsində alışların dəyəri 4 milyon 850,8 min manat təşkil edib. Qaytarılan ƏDV-nin məbləği 493,3 min manat səviyyəsində qiymətləndirilir”, - deyə qəzetdə vurğulanır.
Qeyd edək ki, “Tax free” sisteminin operatoru Vergilər Nazirliyi müəyyən edilib. Nazirlik malların satışının rəsmiləşdirilməsi və ƏDV-nin qaytarılması işlərini təşkil edir.
U.A.
www.oxu.az
"
"Azərbaycanla Rusiya arasında uçuşlar real tələbatdan aşağıdır“Azərbaycan və Rusiya uçuşların həyata keçirildiyi istiqamətləri artırmaq niyyətindədir”.
Oxu.Az Trend-ə istinadən xəbər verir ki, bunu Bakıda keçirilən Azərbaycan-Rusiya regionlararası forumu zamanı Rusiyanın Turizm üzrə Federal Agentliyinin (“Rosturizm”) beynəlxalq əməkdaşlıq idarəsinin rəhbəri Valeriy Korovin deyib.
Onun sözlərinə görə, hazırda iki ölkə arasında uçuşlar 6 istiqamətdə həyata keçirilir, bu isə real tələbatdan aşağıdır: 
“Hazırda Bakıdan Rusiyanın cəmi 6 şəhərinə aviareyslər var, amma Rusiyanın milyonluq şəhərlərinin sayı 14-dür. Onların hər birində potensial turist bazası mövcuddur”.
U.A.
www.oxu.az
"
"Dağıstan rəhbəri: Aviaşirkətlər ilk aydan gəlir əldə etmək istəyir“Azərbaycan ilə Dağıstan arasında turizm zəif inkişaf edib”.
Oxu.Az APA-ya istinadən xəbər verir ki, bu sözləri Rusiyanın Dağıstan Respublikasının rəhbəri Ramazan Abdulatipov deyib.
“Biz regionlararası turizm potensialından, demək olar ki, istifadə etmirik. Turistlərin səfərləri və hava rabitəsi üzərində işləyirik. Sadəcə, aviaşirkətlər ilk aydan gəlir əldə etmək istəyir”, - deyə Dağıstanın rəhbəri qeyd edib. 
U.A.
www.oxu.az
"
"AZAL uçuş qrafikini dəyişdi – CƏDVƏLOktyabrın 30-dan başlayaraq “Azərbaycan Hava Yolları” QSC yeni qış cədvəli üzrə uçuşlara start verib. 
Bu barədə Oxu.Az “Azərbaycan Hava Yolları”na istinadən xəbər verir. 
Qış cədvəlini PDF formatında buradan yükləyə bilərsiniz: 
U.A.
www.oxu.az
"
"Şengen vizası üçün tələb olunan sənədlərin siyahısıViza müraciəti etmək istəyirsən, ancaq hansı sənədlərin lazım olduğunu bilmirsən?
O zaman diqqətlə oxuyun :
 
- Lazımı qaydada doldurulmuş, tarixi qoyulmuş və imzalanmış qısamüddətli viza müraciəti blankı;
- Açıq fonda 3,5×4,5 formatda təzəliklə çəkilmiş 1 ədəd rəngli fotoşəkil (üzün ölçüsü çənənin aşağısından başın ortasınadək 32 mm və 36 mm arasında olmalıdır);
- 10 ildə verilmiş və vizanın etibarlılıq müddəti bitəndən sonra ən azı 3 ay etibarlı olan, 2 ağ səhifəsi olan pasportun əsli və sürəti;
- Son 3 ildə alınmış vizaların sürəti;
- Şəxsiyyət vəsiqəsinin (azərbaycan) əsli və hər iki üzünün sürəti;
- Gedişli/qayıdışlı təyyarə bileti sifarişinin əsli və sürəti;
- Şengen məkanı üçün etibarlı olan, viza müddətini + 2 günü əhatə edən, repatriasiyanı nəzərdə tutan tibbi sığorta, əsli+ sürəti (siğorta məbləği 30 min avro olmalı və repatriasiya nəzərdə tutulmalıdır);
- Mehmanxana sifarişi (turistin soyadı, adı, doğum tarixi, pasport nömrəsi və səfərin müddəti yazılmaqla, mehmanxana əməkdaşının imzası və mehmanxananın möhürü ilə təsdiqlənmiş sənəd);
Sonrakı tələb viza müraciəti edənin sosial vəziyyətini əks etdirən sənədlərdir. Burada bir neçə sənəd tələb olunur.
- İş yerindən arayış (işəgötürənin, müəssisənin blankında verdiyi, möhürlü, imzalı, tarixli və müəssisənin ünvanını, telefon nömrələrini və faksını aydın göstərən arayış (tərcüməsi ilə). Bu arayışda imza edənin və viza müraciəti edənin familiyası və vəzifəsi, işçinin maaşının miqdarı və müəssisədəki iş stajı göstərilməlidir);
- Viza müraciəti edənin maddi vəziyyətini əks etdirən son üç ay üçün bank hesabından çıxarış. Bank hesabı olmasa maaş barəsində arayış və ya daşınmaz əmlak olmasını təsdiq edən sənəd;
Bütün bu qeyd edilən sənədlərin hamısı bir əsli və bir sürəti olmaqla yığılıb səfirliyə təqdim edilir.
Qeyd edək ki, səfirlik sizdən əlavə sənəd tələb edə bilər.
Mənbə: Səyahətçi bloqu.
U.A.
www.oxu.az
"
" Mədəniyyət və Turizm Nazirliyinin işçilərinin say həddi müəyyənləşibMədəniyyət və Turizm Nazirliyinin işçilərinin say həddi müəyyənləşib.
Oxu.Az-ın APA-ya istinadla məlumatına görə, bu, Azərbaycan prezidenti İlham Əliyevin bu gün imzaladığı “Azərbaycan Respublikasının Mədəniyyət və Turizm Nazirliyi haqqında Əsasnamənin, nazirliyin strukturunun təsdiq edilməsi və aparatının işçilərinin say həddinin müəyyən edilməsi barədə” prezidentin 2006-cı il 18 aprel tarixli 393 nömrəli fərmanında dəyişikliklər edilməsi haqqında” fərmanında əksini tapıb.
Fərmana əsasən Mədəniyyət və Turizm Nazirliyinin işçilərinin say həddi 379 ştat vahidi olmaqla, nazirliyin aparatı üzrə 160 ştat vahidi, Bakı Şəhər Mədəniyyət və Turizm Baş İdarəsi və regional mədəniyyət və turizm idarələri üzrə 219 ştat vahidi müəyyən edilib.
Qeyd edək ki, prezidentin “Azərbaycan Respublikası Mədəniyyət və Turizm Nazirliyinin strukturunun təkmilləşdirilməsi haqqında” 2016-cı il 29 mart tarixli 1932 nömrəli sərəncamına əsasən Bakı, Gəncə, Sumqayıt şəhər mədəniyyət və turizm idarələrinin, rayon (şəhər) mədəniyyət və turizm şöbələrinin əsasında Bakı Şəhər Mədəniyyət və Turizm Baş İdarəsi və regional mədəniyyət və turizm idarələri yaradılıb.
A.S.
www.oxu.az
"
"Azərbaycanın rayonlarının turist xəritələri hazırlanır – FOTOMədəniyyət və Turizm Nazirliyinin sifarişi ilə Azərbaycan, rus və ingilis dillərində Xaçmazın turist xəritəsi hazırlanıb. 
Oxu.Az-a nazirlikdən verilən məlumata görə, Xaçmaz rayonuna səyahət edən turistlər bu xəritə vasitəsilə rayonun təbii abidələri, kempinq əraziləri və turist düşərgələri, tarixi məkanları, regionun mətbəxi haqqında ətraflı məlumat əldə edə bilər.
Bələdçi xəritəsi görməli yerlərə (qədim məscidlər, körpülər, mədəni mərkəzlər və muzeylər) ən qısa marşrutu tapmağa köməklik etməklə rayonda olan mehmanxanalar, istirahət zonaları və restoranlar haqqında məlumatı əhatə edir.
Turistlər bu xəritənin köməkliyi ilə Xaçmazın məşhur görməli yerləri haqqında məlumatları əldə edə bilərlər: açıq səma altında “Tanınmış şəxsiyyətlər muzeyi” parkı, Xalça Muzeyi,  Heydər Əliyev Muzeyi, H.Z.Tağıyevin inşa etdiyi qədim su qülləsi, İdman Olimpiya Kompleksi, Nabran zonasının planı və digərləri.
Xaçmazın turist xəritəsini ölkəmizdə fəaliyyət göstərən turizm informasiya mərkəzlərindən və Xaçmazda fəaliyyət göstərən mehmanxanalardan əldə etmək mümkündür.
Hazırda Mədəniyyət və Turizm Nazirliyinin sifarişi ilə - Gəncə, Masallı, Şəki, İsmayıllı və digər şəhər və rayonların turist xəritələrinin hazırlanması üzərində işlər davam etdirilir.



U.A.
www.oxu.az
"
"Moskva aeroportlarında 20-dən çox reys ləğv edildiMoskva hava limanlarında hava şəraitinin pisləşməsi üzündən 20-dən çox aviareys ləğv edilib, daha 13 reys təxirə salınıb.
Oxu.Az xəbər verir ki, “Yandeks” axtarış sisteminin “Aviareyslərin uçuş cədvəli” xidmətinin məlumatına görə, “Vnukovo” hava limanında bir, “Domodedovo” aeroportunda isə 11 reys ləğv edilib, 7 reys təxirə salınıb. “Şeremetyevo” hava limanı da 6 reysi təxirə salıb, daha 11 istiqamətə uçuş ləğv edilib.
Qeyd edək ki, bir gün əvvəl Rusiya Fövqəladə Hallar Nazirliyi Moskvada və ətraf rayonlarda hava şəraitinin pisləşəcəyi, qar yağacağı, yolların buz bağlayacağı barədə xəbərdarlıq etmişdi.
Mənbə: AZƏRTAC
U.A.
www.oxu.az
"
"AZAL-dan Almaniyada bələdçilərin etirazının uçuşlara təsiri ilə bağlı açıqlama“Almaniyada bort bələdçilərinin etirazı “Azərbaycan Hava Yolları” (AZAL) QSC-nin Bakı-Berlin-Bakı istiqamətində mövcud olan müntəzəm uçuşlarına heç bir təsir etməyib”.
Bu barədə Oxu.Az-a açıqlamasında AZAL-ın mətbuat xidmətinin rəhbəri Paşa Kəsəmənski deyib. 
Qeyd edək ki, Trend-in məlumatına görə, Almaniyada bort bələdçilər etiraz edib və nəticədə 380 reys təxirə düşüb. Təxirə salınan reyslər arasında Berlindən Moskvaya olan reyslər də var. Etirazın səbəbi əmək şəraitinin yaxşılaşdırılması və əmək haqlarının artırılması tələbi ilə bağlıdır.
U.A.
www.oxu.az
"
"Azərbaycanın ən gözəl 10 gölü – FOTOBir müddət öncə Azərbaycanın ən gözəl kəndləri və şəlalərini təqdim etmişdik. Növbəti araşdırmamız isə göllərlə bağlıdır. Azərbaycan ərazisində ümumi sahəsi 395 km² olan 450 göl var. Sarısu gölü Azərbaycanın ən böyük gölüdür və Kür-Araz ovalığında yerləşir.
Oxu.Az Azərbaycanın ən gözəl 10 gölünü təqdim edir:
- Göygöl, Göygöl rayonu

Göygöl Gəncə şəhərindən 25 km məsafədə, dağların və yaşıl meşələrin qoynunda yerləşir. 1139-cu ildə Gəncədə baş vermiş zəlzələ nəticəsində Kəpəz dağının bir hissəsi uçaraq Ağsu çayının qarşısını kəsib və nəticədə şəffaf suyu olan Göygöl yaranıb.
Dəniz səviyyəsindən 1556 metr yüksəklikdə yerləşir. Uzunluğu 2800 metr, dərinliyi isə 96 metrdir. Göldə qorunmaqda olan forel balıqları yaşayır. Göygöl ərazisində ümumilikdə 19 göl var. Bunlardan 7-si böyük göllər sırasına daxildir. Göygöl Azərbaycanın ən dərin gölüdür.
- Sarısu gölü, İmişli-Sabirabad

Azərbaycanın ən böyük gölü, İmişli və Sabirabad rayonları ərazisində Kür çayının sahili boyunca şimal-qərbdən cənub-şərqə doğru 22 km uzanan və bir-biri ilə əlaqəli dörd göldən biri olmaqla, çay-dərə eroziya mənşəlidir, nisbətən böyük göllər sırasına daxildir, şirinsuludur. Suyunu əsasən Şərbətqobu vasitəsilə Ağ göldən, yeraltı və yağıntı sularından alır, Kür çayına axını var.
Azərbaycanda göllərin sahəsinə görə sıralamasında Xəzər dənizindən sonra ikincidir. Sarısu gölünün sahilboyu ərazisini qamışlıq və bataqlıq təşkil edir. Gölün maksimal dərinliyi 6 m-dir. Sarısu gölünün faunası əsasən balıqlardan (çəki, sazan, karp, vobla), heyvanlardan (çöl donuzu, bataqlıq donuzu) ibarətdir. Bundan başqa burada olan əlverişli şərait hər il 300-350 min müxtəlif növ quşların (ördək, qaşqaldaq, qaz, sultan toyuğu, balkan, boz vağ) qışlamasını təmin edir.
- Maralgöl, Göygöl rayonu

Dəniz səviyyəsindən 1902 metr hündürlükdə yerləşən Maralgöl Göygöldən bir az aralıda yerləşir. Bu gölün sahəsi 23 hektar, ən dərin yeri 60 metrdir. Göygöllə Ağsu çayı vasitəsilə birləşir.
- Batabat gölü, Naxçıvan

Batabat gölünün uçqun və sürüşmə nəticəsində yarandığı ehtimal olunur. Bu göl Naxçıvan şəhərindən 62 kilometr şimal-şərqdə, dəniz səviyyəsindən 1700 metr yüksəklikdə yerləşir. Suyu şirin olan Batabat gölü təbiətdə nadir rast gəlinən üzən adaya sahibdir. Sfaqnum mamırlarından və onun üzərində bitən ot örtüyündən formalaşan bu ada küləyin istiqamətindən asılı olaraq vaxtaşırı öz yerini dəyişir.
- Ağ göl, Ağcabədi

Ağ göl Azərbaycanın ən məşhur çöl-göl ekosistemi olub, köçəri və yerli quşların və digər heyvanların məskunlaşdığı ərazilərdən biridir. Ağ gölün qorunmasının beynəlxalq əhəmiyyəti var.
Bu da göldə adları Beynəlxalq Təbiəti Mühafizə İttifaqının “Qırmızı Siyahı”sına və Azərbaycanın “Qırmızı Kitabı”na daxil edilmiş quşların məskunlaşması ilə bağlıdır. Ağ göl Kür və Araz çaylarının mütəmadi daşqınları nəticəsində yaranıb.
- Əmbil gölü, Şabran

Şabran çayının yuxarı axını hövzəsində yerləşən gölün adı ərəb dilindəki  “əm” (camaat, icma), tat dilindəki “bil” (bataqlıq) sözlərindən ibarət olub icma, camaat gölü mənasını verir. Əmbil gölünə hansı mənbədən suyun gəlməsi məlum deyil. Ehtimallara görə, gölün dərinliklərində bulaq qaynayır. Gölün suyunun duru olması da bununla bağlıdır.
- Nohur gölü, Qəbələ

Qəbələ şəhərindən 3 km şərqdə, Nohurqışlaq kəndindən 1 km şimalda, Güllüburun, Göydağ və Yumuru dağların arasındakı təbii çuxurda, dəniz səviyyəsindən 700 m hündürlükdə yerləşir. 1949-cu ildə bu gölün cənub hissəsində – Güllüburun dağı ilə Yumuru dağ arasında uzunluğu 850 m, hündürlüyü 8-10 m, eni 4-6 m olan torpaq bənd çəkilərək su anbarı yaradılıb.
Maksimum dərinliyi 24 m-dir. Qəbələ-İsmayıllı-Bakı avtomabil yolunun kənarında yerləşən göl yerli əhalinin, turist və qonaqların ən çox maraq göstərdikləri istirahət zonalarından biridir. Bəzən sərt keçən qış aylarında Nohur gölün səthi tamamilə buz bağlayır.
- Xanbulan, Lənkəran

Göl Lənkəranın eyni adlı kəndində yerləşir. Ərazisi meşəliklə əhatə olunub və burada istirahət mərkəzləri fəaliyyət göstərir. Gölün ərazisində 1976-cı ildə su anbarı istismara verilib.
- Candargöl, Ağstafa

Ağstafa rayonunda yerləşir. Azərbaycanın qərbdəki iki ucqar nöqtəsindən biridir. Eyni zamanda Azərbaycan və Gürcüstan arasındakı sərhəd gölün tam ortasından keçir.
- Çənlibel gölü, Quba

Quba rayonunun İkinci Nügədi kəndi ətrafında, rayon mərkəzindən təxminən 14 km. məsafədə yerləşir. Sıx Qəçrəş meşəlikləri ilə əhatə olunub.
Mənbə: Sey-yah.com
U.A.
www.oxu.az
"
"Azərbaycan və Xorvatiya arasında çarter reysinin açılması gözlənilir“Xorvatiya prezidenti Kolinda Qrabar-Kitaroviçin Azərbaycana səfərini uğurlu və yüksək qiymətləndiririk”.
Oxu.Az “Report” a istinadən xəbər verir ki, bunu Xorvatiyanın Azərbaycandakı müvəqqəti işlər vəkili Refik Şabanoviç jurnalistlərə açıqlamasında deyib.
Onun sözlərinə görə, Azərbaycan Prezidenti ilə görüşdə K.Qrabar-Kitaroviç Avropa İttifaqı və NATO-nun üzvü kimi Xorvatiyanın bu və başqa təşkilatlarda Azərbaycana dəstək verməyə hazır olduğunu bildirib. 
R.Şabanoviç əlavə edib ki, Xorvatiya prezidenti yaxın zamanlarda Xorvatiyanın Bakıdakı ofisinin statusunun səfirlik səviyyəsinə qədər artırılacağına söz verib.
Müvəqqəti işlər vəkili prezidentlərin iki ölkənin daha çox əməkdaşlıq edə biləcəyi sahələri qeyd etdiklərini bildirib: “Bura kənd təsərrüfatı, gəmiqayırma, qida sənayesi kimi sahələr daxildir. İki ölkə arasında ticarət dövriyyəsi 200 milyon dollar təşkil edir və biz Azərbaycana ixrac etməkdən çox oradan idxal edirik”.
R.Şabanoviç turizm sahəsinin də dövlət başçıları arasında müzakirə mövzusu olduğunu qeyd edib: “Gələn il iyulun 1-dən Bakı və Pula arasında çarter reysləri açılacağına ümid edirik. Plana görə, reyslər 2 ay ərzində həftədə bir dəfə həyata keçirilməlidir”.
Bundan əlavə, diplomat ilin sonuna qədər Bakıda iqtisadi əməkdaşlıq üzrə Azərbaycan-Xorvatiya hökumətlərarası komissiyasının iclasının keçiriləcəyini məlumat verib.
U.A.
www.oxu.az
"
"Rusiyanın axtarış saytı: Bakıya getmək ruslara 198 manata başa gəlirRusiyanın “kayak.ru” axtarış saytı bu ilin qış mövsümündə rusiyalılar arasında ən populyar turizm istiqamətlərinin reytinq cədvəlini tərtib edib. Məlum olub ki, Rusiya sakinləri arasında ən populyar istirahət məkanlarından biri də Azərbaycandır.
Oxu.Az xəbər verir ki, axtarış saytının məlumatına görə, Bakıya təyyarə ilə gedib-gəlmək rusiyalılara 7569 rubla (198 manat - red.) başa gəlir.
Tbilisiyə biletlərin qiyməti 13227 rubl (346 manat - red.), Yerevana isə 14079 (368 - red.) rubldır. Uzaq ölkələr arasında populyar istiqamət Tel-Əvivdir. Bu şəhərə uçuşun qiyməti 19261 rubl (502 manat - red.) təşkil edir.
“Kayak” müxtəlif turizm resursları üzrə axtarış saytıdır. Sayt və saytın mobil əlavəsi ildə 1,5 milyarddan çox turist sorğusunu cavablandırır. “The Priceline Group”un müstəqil bölməsi olan şirkətin 20 dildə 40 beynəlxalq saytı fəaliyyət göstərir. Sayt rusiyalıların axtarış sorğularının təhlili əsasında populyar istiqamətləri müəyyən edir, eləcə də daha münasib variantlar təklif edir.
Mənbə: AZƏRTAC
U.A.
www.oxu.az
"
"Azərbaycana gələn qazax turistlərinin sayı 20%-ə yaxın artıb“Qazaxıstanla Azərbaycan arasında turizm əlaqələri yaxşı inkişaf edib. Son il ərzində Azərbaycana səfər edən qazax turistlərinin sayı 17% artıb”.
Oxu.Az Report-a istinadən xəbər verir ki, bu sözləri Azərbaycanın Qazaxıstandakı səfiri Rəşad Məmmədov Sahibkarların Regional Palatasında Qərbi Qazaxıstanın biznes nümayəndələri ilə Azərbaycan heyəti arasında keçirilən görüşdə bildirib. 
“Tursitlərin cəlb edilməsi üçün böyük həcmdə investisiyalar yatırılıb. Xizək turizmi inkişaf etdirilib”.
U.A.
www.oxu.az
"
"AZAL ADA Universitetinin tələbələri üçün ekskursiya təşkil edib – FOTO“Azərbaycan Hava Yolları” (AZAL) ADA Universitetinin tələbələri üçün bir sıra mülki aviasiya obyektlərinə ekskursiya təşkil edib.
Tələbələr bütün hava gəmilərinə müasir dünya standartları səviyyəsində texniki xidmət göstərmək üçün hər cür şəraitin olduğu “Silkway Technics” şirkətinin anqar kompleksi ilə tanış olublar.
Bundan sonra tələbələr regionda ən böyük logistik mərkəzi olan “Baku Cargo Terminal” yük terminalında olublar.
“Silk Way Business Aviation” biznes-aviasiyası ekskursiyanın növbəti məntəqəsi olub. Burada tələbələr “Gulfstream business-jet” təyyarələri ilə tanış olublar.
Ekskursiya sərnişin təyyarəsini gəzməklə başa çatıb, həmçinin tələbələr pilot kabinəsində olmaq şansı əldə ediblər.

















U.A.
www.oxu.az
"
"“Hilton”un səhmləri hansı şirkətə satıldı?Çinin “HNA Tourism Group” konqlomeratı “Hilton Worldwide Holdings Inc.” hotellər şəbəkəsinin səhmlərinin 25%-ni (247,5 mln. ədəd səhm) “Blackstone” investisiya fondundan 6,5 mlrd. dollara əldə olunması ilə bağlı razılığa gəlib.
Oxu.Az İnterfax agentliyinə istinadən xəbər verir ki, Çin şirkəti hər səhmə görə 26,25 dollar ödəyəcək. Bununla da Çin şirkəti şəbəkənin ən iri səhmdarı olacaq.
Gözlənilir ki, Çin şirkətinin iki nümayəndəsi “Hilton”un Direktorlar Şurasına daxil olacaq. Bununla belə, “Blackstone” şirkətinin iki nümayəndəsi öz portfelini qoruyacaq. Onlardan biri Direktorlar Şurasının sədri Conatan Qreydir.
Bu xəbər yayıldıqdan sonra “Hilton”un səhmləri 1,4% bahalaşıb. Şirkətin kapitallaşması isə 22,7 mlrd. dəyərində qiymətləndirilir. Şirkət 104 ölkədə 4700-dən artıq daşınmaz əmlaka sahibdir.
Qeyd edək ki, Azərbaycanda da “Hilton” brendi altında hotel fəaliyyət göstərir. “Hilton Baku” hoteli 2011-ci ilin oktyabr ayının 3-də açılıb.
A.M.
www.oxu.az
"
"Turistlərə ən ucuz mənzil təklif edən şəhərlərin top onluğu“Airbnb” saytı turistlər üçün ən ucuz mənzil təklif edən Avropa şəhərlərinin siyahısını hazırlayıb.
Oxu.Az sey-yah.com-a istinadən xəbər verir ki, siyahıda ilk sıranı Gürcüstanın paytaxtı Tbilisi tutub. İkinci yerdə Serbiyanın paytaxtı Belqrad, üçüncü yerdə isə Türkiyənin ən böyük şəhəri İstanbul qərarlaşıb.
Ən ucuz mənzil təklif edən 10 Avropa şəhərini təqdim edirik:
- Tbilisi, Gürcüstan – 30 dollar (gecəsi – red.)
- Belqrad, Serbiya – 33 dollar
- İstanbul, Türkiyə – 33 dollar
- Selaniki, Yunanıstan – 34 dollar
- Sofiya, Bolqarıstan – 34 dollar
- Buxarest, Rumıniya – 34 dollar
- Sankt-Peterburq, Rusiya – 35 dollar
- Kiyev, Ukrayna – 35 dollar
- Zaqreb, Xorvatiya – 39 dollar
- Varşava, Polşa – 39 dollar
U.A.
www.oxu.az
"
"AZAL “Samsung Galaxy Note 7”-nin daşınmasını tam qadağan edib“Azərbaycan Hava Yolları” QSC-nin (AZAL) reyslərində “Samsung Galaxy Note 7” smartfonların əl yükündə və qeydiyyatdan keçən baqajda daşınması qadağan olub. Bu qərar ABŞ-ın aviasiya hakimiyyəti, eləcə də bütün dünya üzrə digər sərnişin aviadaşıyıcıları tərəfindən analoji qadağadan sonra qəbul edilib.
Əl yükündə smartfon aşkarlandığı halda, telefon sahibi smartfonu yola salan tanışlarından birinə verməyənədək sərnişinin təyyarəyə minməsindən imtina edilə bilər, çünki aviaşirkət hava limanında saxlama xidmətləri vermir. 
Əgər smartfon təyyarənin salonuna bilmədən keçirilibsə, onu dərhal söndürmək və uçuşun başa çatmasınadək söndürülmüş vəziyyətdə saxlamaq lazımdır.
Əgər həmin smartfon baqajda aşkar olunarsa, o reysə yüklənməyəcək və sərnişinin tələb etməsinədək hava limanında itirilmiş baqaj bürosuna (Lost & Found) göndəriləcək.
“Biz başa düşürük ki, təyyarənin göyərtəsində bu telefonun istifadəsinə qadağa sərnişinlərdən bəzilərində narahatçılıq yarada bilər, lakin “Azərbaycan Hava Yolları” üçün prioritet, ilk növbədə, göyərtədə təhlükəsizliyin təmin edilməsidir”, - deyə şirkətdən bildirilir.



N.O.
www.oxu.az
"
"“ASAN Viza” sisteminin əsasnaməsi təsdiqləndiPrezident İlham Əliyev “ASAN Viza” sistemi haqqında Əsasnamə”nin təsdiq edilməsi barədə fərman imzalayıb.
Oxu.Az xəbər verir ki, Nazirlər Kabinetinə prezidentin aktlarının fərmana uyğunlaşdırılması ilə bağlı təkliflərini üç ay müddətində hazırlamaq, mərkəzi icra hakimiyyəti orqanlarının normativ hüquqi aktlarının fərmana uyğunlaşdırılmasını nəzarətdə saxlamaq və bunun icrası barədə 5 ay müddətində prezidentə məlumat vermək tapşırılıb.
Ədliyyə Nazirliyi isə mərkəzi icra hakimiyyəti orqanlarının normativ hüquqi aktlarının və normativ xarakterli aktların fərmana uyğunlaşdırılmasını təmin edib Nazirlər Kabinetinə məlumat verməlidir.
A.M.
www.oxu.az
"
"Qəbələdə qar görən ərəb turistlərin macəraları – VİDEOQəbələ sakinləri və rayona gələn yerli və xarici turistlər hazırda burada iki fəslin vəhdətini yaşayırlar. İki gündür ki, rayonun cənub hissəsində payız, şimalında isə qış fəslidir.
Oxu.Az-ın APA TV-yə istinadən xəbərinə görə, Qəbələ şəhərinin şimalındakı kanat yolu ilə dağlara qalxan zaman hər kəs bu gözəl təbiət mənzərəsini seyr edə bilir.
Qəbələ rayonuna ilk qarın yağması “Tufandağ” Qış-Yay Turizm Kompleksində istirahət edənlər üçün əsl sürpriz olub. Xüsusən də isti ölkələrdən Qəbələyə istirahət etmək üçün gələn ərəb turistlər bu anı yaşamaqdan xüsusi zövq alırlar. Qarın yağması ilə Qəbələdə qış turizminə erkən start verilib. Rayonun dağlıq əraziləri ağ örpəyə bürünüb. Hazırda yerli və xarici turistlərin kanat yolu ilə dağlarda gəzintisi təşkil edilir, “Tufandağ” hotelində istirahəti təmin olunur.
Səudiyyə Ərəbistanından olan turist Muhəmməd İsmayıl bildirib ki, Qəbələdə havanın qəflətən dəyişməsi və qarın yağması çox maraqlıdır.
“Tufandağ” hotelində dincələn əcnəbi turistlər Qəbələyə yağan ilk qarın yaratdığı gözəl mənzərədə yüksək səviyyədə istirahət etməyə çalışırlar. Onlar bu gözəl anları videokameranın yaddaşına köçürür, xatirə şəkilləri çəkdirir, qartopu oynayır, xizəklə sürüşür, qarlı havada dağlarda meşə gəzintisinə çıxırlar. Rayon mərkəzindən 4 kilometr şimalda və dəniz səviyyəsindən 1680 metr hündürlükdə olan kanatla 4 istiqamətə dağ gəzintisinə çıxmaq və qarın yaratdığı əsrarəngiz mənzərəni seyr etmək fürsətini heç kim əldə buraxmaq istəmir. Qış turizmindən həzz almaq üçün son iki gündə Qəbələyə gələn turistlərin sayı xeyli artıb.
Səudiyyə Ərəbistanından gələn turist Hacı Əli Amar burada dincəlməyin ona xüsusi zövq verdiyini deyib. O, Azərbaycana ilk dəfə səfər etdiyini, Bakıdan sonra istirahət üçün Qəbələyə gəldiyinə görə çox sevindiyini bildirib. Birləşmiş Ərəb Əmirliklərindən gələn Muhəmməd Yasif Qəbələnin təbiətinin çox gözəl olduğunu, burada qış fəslində istirahət üçün hər cür şəraitin yaradıldığını, qar yağandan sonra arzuladığı gözəl qış mənzərəsinin məhz burada şahidi olduğunu deyib.
Kanatla dağlardan aşağı, yəni Qəbələ şəhərinə doğru qayıtdıqca qış fəsli yenidən payıza, qar isə yağışa çevrilir. Sinoptiklər isə Qəbələdə qarlı havanın hələ bir neçə gün davam edəcəyini proqnozlaşdırır. 

S.B.
www.oxu.az
"
"Azərbaycan “National Geographic Traveler Awards 2016” mükafatının liderləri sırasına qoşulub“TurStat” analitik agentliyi “National Geographic Traveler Awards 2016” mükafatının internet-səsverməsinin ilkin nəticələrini açıqlayıb.
Oxu.Az xəbər verir ki, Azərbaycan “Müalicəvi istirahət” və “İlin kəşfi” nominasiyaları üzrə öndə olan lider ölkələr sırasındadır.
Eyni zamanda ölkəmiz “Ekskursiyalı istirahət” və “Dağ xizəyi istirahəti” nominasiyaları üzrə də siyahıda yer alıb.
Hazırkı vəziyyətə görə, Rusiya çimərlik, ekskursiyalı, ailəvi, dağ xizəyi və eko istirahət nominasiyalarında liderdir.
“Müalicəvi istirahət” nominasiyasında İsrail, “Ekzotik istirahət” nominasiyasında isə Kuba liderlik edir.
Xatırladaql ki, “National Geographic Traveler Awards 2016” mükafatı üzrə onlayn səsvermə 23 nominasiyada keçirilir və sentyabrın 8-dən başlayan sorğu noyabrın 6-dək davam edəcək.
A.M.
www.oxu.az
"
"Səudiyyə Ərəbistanı vətəndaşlarına bu ölkələrə getməyi qadağa etdi – SİYAHIBu, qaydanı pozanlar 3 min dollar cərimə olunacaq.Səudiyyə Ərəbistanının xarici pasportların verilməsi üzrə idarəsi krallıq vətəndaşlarına 6 ölkəyə getməklə bağlı qadağa qoyub. 
Oxu.Az xəbər verir ki, Trend “RİA Novosti”-yə istinadən məlumat verir ki, İdarə İran, İraq, Yəmən, Suriya, İsrail, Fələstin əraziləri, eləcə də Taylanda səfər edən vətəndaşları böyük həcmdə cərimə olunacaqları ilə xəbərdarlıq edib.
Eləcə də krallıq vətəndaşlarının həmin sadalanan ölkələrə səyahət etdikləri təqdirdə 3 il müddətinə ökədən ümumiyyətlə kənara çıxmalarına qadağa qoyulacaq.
Cərimənin məbləğinə gəlincə, 10 min Səudiyyə lirəsi (təxminən 3 min dollar) həcmində müəyyən edilib.
Qeyd edək ki, Səudiyyə Ərəbistanının şərqində çox sayda şiyələr məskunlaşıb ki, onların da İranda doğmaları-qohumları yaşayırlar. Bu səbəbdən onların İrana səfər etmələri qaçılmazdır.
U.A.
www.oxu.az
"
"Rusiya kanalında Azərbaycanın turizm imkanları barəsində reportaj yayımlanıb  – VİDEOPrezident yanında Qeyri-Hökumət Təşkilatlarına Dövlət Dəstəyi Şurasının maliyyə dəstəyi ilə “Regional Medianın İnkişafına Yardım” İctimai Birliyi tərəfindən həyata keçirilən Azərbaycanın turizm potensialının Rusiyanın “Astarxan 24” kanalı vasitəsilə təbliği layihəsi çərçivəsində 9 video-reportajın yayımı həyat keçirilib.
Oxu.Az xəbər verir ki, kadrlarda paytaxt Bakı, eləcə də Xaçmaz, Quba, Qusar, Şabran, Şəki, Gəncə, Lənkəran, Mingəçevir rayonlarının turizm potensialı, turistlərin daha çox diqqətini çəkəcək tarixi abidələr, təbiət mənzərələri və obyektlər barəsində məlumatlar yer alıb.  
Qeyd edək ki, “Astarxan 24” kanalı 1 mart 2014-ci ildən fəaliyyətdədir. 

A.S.
www.oxu.az
"
"Bakı-Dubay-Bakı reysində AZAL-ın yeni aksiyası“Azərbaycan Hava Yolları” Qapalı Səhmdar Cəmiyyəti (AZAL) Bakıdan Dubaya və əks istiqamətdə uçuşlar üzrə yeni aksiya elan edir.
1 dekabr 2016-cı ilədək Bakı-Dubay-Bakı reyslərinə aviabiletlərin dəyəri cəmi 188 avro təşkil edəcək. Qiymətə bütün vergi və yığımlar daxildir.
Aviabiletlərin dəyərinə, həmçinin baqajın havayı daşınması (23 kq-dək), isti və soyuq qidaların bütün çeşidləri daxildir.
Qeyd edək ki, AZAL-ın Bakıdan Dubaya aviareysləri gündə iki dəfə komfortlu laynerlərdə həyata keçirilir.
Biletləri AZAL-ın kassalarında almaq və şirkətin www.azal.az saytında bron etməklə əldə etmək olar. Reys çərçivəsində “AZAL Miles” bonus proqramından istifadə etmək mümkündür. Proqram barəsində informasiyanı https://www.azal.az/az/azal-miles/miles-programme  istinadı üzrə əldə etmək olar. 
Hələ də proqramın iştirakçısı olmayanlar üçün http://ffj2.loyaltyplus.aero/j2loyalty/register.jsf?lang=az istinadı üzrə qeydiyyatdan keçməyi təklif edirik.
Aviabiletlərin əldə edilməsi məsələləri üzrə və ətraflı məlumat almaq üçün aşağıdakı telefon nömrəsinə müraciət etmək lazımdır: 
(+99412) 598-88-80;
*8880.
E-mail: callcenter@azal.az 
U.A.
www.oxu.az
"
"Dünyanın ən gözəl bazarları – FOTOREPORTAJQurmanlar üçün görməli yerlər.Bazarlar artıq çoxdan dadlı yemək həvəskarları və sadəcə səyahətçilərindən ibarət böyük kütlələrin axışdığı turistik məkanlara çevriliblər. Bundan əlavə, məhz burada şəhərin ruhunu, onun enerjisini hiss etmək, insanlarla söhbətləşmək və ən nəhayət, yerli delikatesləri əldə etmək mümkündür.
Oxu.Az Buro 24/7-yə istinadən dünyanın ən rəngli bazarlarının siyahısını təqdim edir.
1. Şilin, Taybey, Çin
Səliqəli Avropa şəhərlərindənsə, Asiya səs-küyünə üstünlük verən ekzotika həvəskarları mütləq Taybeydəki (Tayvan) Şilin gecə bazarına getməlidirlər. Tabaq və çadırlarla dolu olan uzun küçə ziyarətçilərə ağlasığmaz attraksionlar, azart oyunları və yeni yeməklər təklif edir. Ancaq məsələ burasındadır ki, gündüz vaxtı bu rəngli görüntüdən heç nə qalmır. Sanki illüzionçunun sehrli əlləri ilə gecə vaxtı bu məkan turistlərə inanılmaz aktivlik və yerli koloriti doyunca hiss etməyi təklif edir.

2. Bokeriya, Barselona, İspaniya
“Bokeriya bazarına getmədən Barselonanı tərk etməyin!” - təcrübəli səyahətçilərin bu məsləhətinə mütləq qulaq asmaq lazımdır. Çünki tarixi 1217-ci ildən başlayan Bokeriya bazarı şəhərin ən tarixi görməli yerlərindəndir. Tərəvəz və meyvələrdən rəngli piramidalar, dəniz və xəmir məhsulları ziyarətçilərin diqqətini cəlb edir, dükanların irsi sahibləri isə sanki təntənəli ritual yerinə yetirərək, alıcılara xidmət edirlər.

3. Damnoen Saduak, Tayland
Bu üzən bazar Taylandda ən populyar bazardır. Hər şeylə dolu olan 50 qayıq alıcıya daha tez çatmaq və öz məhsulunu təklif etmək üçün öz sanki yarışırlar. Qayıqlara qrildə krevetkalar qızardılır, onunla birlikdə isə yerli satıcılar düyü təklif edirlər, bu yeməklərin ətirlərindən baş gicəllənir, suvenirlər istəyinizdən asılı olmayaraq, sizin alacağınız şeylərin siyahısına daxil olur. Bu baş gicəlləndirən mənzərəyə sonsuz olaraq tamaşa etmək olar, odur ki, Taylandda olsanız, bura mütləq gəlin!

4. Portobello, London, İngiltərə
Portobello-roud - heç bazar da deyil, bu, Avropadakı ən uzun ticarət küçəsidir. Portobello bazarı əntiq əşya, suvenir, aksessuar həvəskarları üçün əsl cənnətdir. Burada siz axtardığınızdan daha çox şey tapacaqsınız. Məhsullar dəyişir, ancaq bu rayonda hakim olan canlanma dəyişməz olaraq qalır. Buradakı döyüşkən satıcılar barədə isə ayrıca danışmaq lazımdır. Onlar bir dəqiqə ərzində sizə geyiminizin heç nəyə yaramadığını sübut edəcək, alternativ təklif edəcəklər, köhnə qarderob isə zibil qabına göndəriləcək. Ardı-arası kəsilməyən səs-küy sizi yorarsa, siz çoxsaylı kafe və restoranlarda gizlənə bilərsiniz.

5. Payk-Pleys-market, Sietl, ABŞ
Bu bazar Sietlın ən maraqlı görməli yerlərindən biridir. Burada siz təkcə hər şey satan satıcıları deyil, həm də çoxlu sayda musiqiçilər, rəssamlar və hətta klounlar görəcəksiniz.

6. Qrand Bazar, İstanbul, Türkiyə
“Kapalı çarşı” bazarında əsl şərq bolluğu hakimdir. Qızıl, gümüş, mirvari, xəz, ipək şərflər və yun xalçalar, bal, meyvələr və şirniyyatlar... Qrand Bazar dünyada ən çox adam toplaşan yerlərdən biridir. 2013-cü ildə burada 91 milyon turist olub.

S.B.
www.oxu.az
"
"Azərbaycan dünyanın ən təhlükəsiz ölkələri arasındaBeynəlxalq İqtisadi Forum dünyanın ən təhlükəsiz ölkələrinin adını açıqlayıb.
Oxu.Az Modern.az-a istinadən xəbər verir ki, 141 ölkənin yer aldığı reytinqdə Azərbaycan 36-cı pillədə qərarlaşıb.
Dünyanın ən təhlükəsiz ölkəsi isə Finlandiya seçilib. Qətər 2-ci, Birləşmiş Ərəb Əmirlikləri 3-cü, İslandiya 4-cü və Avstriya 5-ci pillədə qərarlaşıb.
İlk onluqda Lüksemburq (6), Yeni Zelandiya (7), Sinqapur (8), Oman (9) və Portuqaliya (10) da yer alıb. Rusiya Beynəlxalq İqtisadi Forumun siyahısında 126-cı yerdə qərar tutub. Sonuncu yeri isə Suriya, Çad və Nigeriya bölüşdürüb.
Region dövlətlərindən Ermənistan 38-ci, Gürcüstan isə 32-ci pillədə yer alıb. Reytinq tərtib olunan zaman ölkələrdə cinayətkarlıq faizi, terror təhlükəsi və hüquq-mühafizə orqanları ilə vətəndaşların münasibətləri əsas götürülüb.
A.M.
www.oxu.az
"
"Bakıdan Amsterdama birbaşa aviareys açılır“Azərbaycan Hava Yolları” (AZAL) QSC Bakıdan Amsterdama (Niderland) birbaşa uçuşlara başlayacaq. 
Oxu.Az xəbər verir ki, “Report”un Niderland mediasına istinadən verdiyi məlumata görə, uçuşlar gələn ilin mayın 17-dən başlayacaq.
Məlumatda deyilir ki, təyyarələr Heydər Əliyev Hava Limanından Amsterdamın əsas aeroportu olan Sxipxola (Schiphol) uçacaq. Bundan öncə bu istiqamətdə Niderlandın KLM aviaşirkəti uçuşlar həyata keçirib.
Həftədə 4 dəfə həyata keçiriləcək uçuşlar üçün hələ konkret vaxt müəyyən edilməyib. Hazırda proqram rəsmi təsdiq edilmə mərhələsindədir. 
Digər bir variantla isə “Air France” aviaşirkəti Parisdən (Fransa) keçməklə Amsterdama uçuşların təşkilini Azərbaycan tərəfinə təklif edir.
Qeyd olunur ki, AZAL aviaşirkəti hələ 2011-ci ildə bu istiqamətdə uçuşlara başlamaq istəsə də, o zaman cəhdi uğursuz olub.
U.A.
www.oxu.az
"
"Bu il İstanbula gedən azərbaycanlıların sayı açıqlanıbCari ilin sentyabr ayında Türkiyənin İstanbul şəhərinə ziyarət edən əcnəbilərin sayı ötən ilin müvafiq dövrünə nisbətən 33,6% azalıb. 
Oxu.Az Türkiyə mətbuatına istinadən xəbər verir ki, bu barədə İstanbul Turizm və Mədəniyyət Müdirliyinin açıqladığı hesabatda qeyd olunub. 
Ötən ilin sentyabrında şəhəri 1 milyon 205 min 89 nəfər ziyarət edib. Bu il isə bu rəqəm 800 min 675-ə enib. İlin 9 ayında isə ziyarətçi sayı 26,4% azalma ilə 7 milyon 75 min 482 nəfər olub. 
2016-ci ilin yanvar-sentyabr aylarında İstanbula gələn əcnəbilər arasında milliyyətlərin təsnifatı aşağıdakı kimi olub. 
Almanlar 11,1%, iranlılar 7%, Səudiyyə Ərəbistanlılar 5,5%, ingilislər 4,1%, fransızlar 4%, amerikalılar 3,7%, ukraynalılar 3,1, ruslar 3,1%, hollandiyalılar 2,9%, iraqlılar 2,8%, azərbaycanlılar 2% (140 mindən çox - red.), küveytlilər 2%, italyanlar 1,8%, çinlilər 1,6%, digər ölkələr 43,5%.
U.A.
www.oxu.az
"
"AZAL Londona müntəzəm reyslərin sayını artırırOktyabrın 30-dan başlayaraq uçuşlar hər gün həyata keçiriləcək. “Azərbaycan Hava Yolları” QSC (AZAL) qış cədvəlinin qüvvəyə minməsi ilə əlaqədar Bakıdan Londona müntəzəm reyslərin sayını artırır. 
Oxu.Az-a AZAL-dan verilən məlumata görə, hazırda aviaşirkət Heydər Əliyev Beynəlxalq Hava Limanından Britaniya paytaxtının əsas hava limanı - Hitrou aeroportuna həftədə beş reys həyata keçirir. Oktyabrın 30-dan başlayaraq uçuşlar hər gün həyata keçiriləcək. 
Şənbə günləri Heydər Əliyev Beynəlxalq Hava Limanından uçuş Bakı vaxtı ilə saat 18:25-də, Hitrou Beynəlxalq Hava Limanına çatma isə yerli vaxtla saat 20:25-də olacaq. Londondan uçuş yerli vaxtla saat 21:50-də, Bakıya gəlmə isə Bakı vaxtı ilə saat 07:20-də olacaq. Qalan bütün günlər üzrə Bakıdan uçuş saatı 19:05-də, Londona gəlmə saat 21:05-də, Londondan uçuş saatı 22:05-də, Bakıya gəlmə isə saat 07:35-də olacaq. 
Qeyd edək ki, Londona reyslər üç sinifli – ekonom, Comfort-klub və VIP-klub – salonlarla təchiz edilmiş müasir “Boeing-787 Dreamliner” təyyarəsində həyata keçirilir. 
Biletləri AZAL-ın kassalarında almaq və şirkətin www.azal.az saytında bron etməklə əldə etmək olar. Reys çərçivəsində “AZAL Miles” bonus proqramından istifadə etmək mümkündür. Proqram barəsində informasiyanı https://www.azal.az/az/azal-miles/miles-programme istinadı üzrə əldə etmək olar. 
Hələ də proqramın iştirakçısı olmayanlar üçün http://ffj2.loyaltyplus.aero/j2loyalty/register.jsf?lang=az istinadı üzrə qeydiyyatdan keçməyi təklif edirik.
Aviabiletlətin əldə edilməsi məsələləri üzrə və ətraflı məlumat almaq üçün aşağıdakı telefon nömrəsinə müraciət etmək lazımdır: 
(+99412) 598-88-80;
*8880.
E-mail: callcenter@azal.az 
U.A.
www.oxu.az
"
"Əbülfəs Qarayev: Yaponiya Azərbaycan üçün hədəf bazarlardandır“Yaponiya Azərbaycan üçün mühüm hədəf bazarlarından biridir”.
Oxu.Az-a nazirlikdən verilən məlumata görə, bu sözləri Mədəniyyət və turizm naziri Əbülfəs Qarayev Yaponiya turizm sənayesinin nümayəndələri ilə görüşdə bildirib. 
Öz növbəsində, Yaponiya Turizm Agentlikləri və Assosiasiyasının prezidenti Tadaşi Şimura gələcəkdə daha sıx əməkdaşlıq əlaqələrinin qurulmasında maraqlı olduqlarını deyib. 
Qeyd edək ki, Yaponiya Turizm Agentlikləri və Assosiasiyasının prezidenti Tadaşi Şimuranın rəhbərlik etdiyi nümayəndə heyətinin tərkibinə Yaponiyanın “Hankyu Travel İnternational Tokyo”, “Diamond-Big”, “Hankyu Travel İnternational Osaka”, “R&C Tours”, “Spectacle Adventures”, “The Three B”, “JTB BWT” şirkətlərinin nümayəndələri daxildir.
Səfərin təşkil olunmasında əsas məqsəd Yaponiyada Azərbaycanın turizm imkanlarının geniş tanıdılması və təbliğidir. Nümayəndə heyətinin paytaxt Bakı ilə yanaşı, Şəki, İsmayıllı və Qəbələ rayonu ilə tanışlığı planlaşdırılır.
U.A.
www.oxu.az
 
"
"Ucuz təyyarə bileti almaq üçün – 7 MƏSLƏHƏTTəyyarə biletinin qiyməti bəzən təcrübəli səyahətçiləri belə qorxudur, lakin bu çamadanları boşaldıb, səfəri təxirə salmaq üçün səbəb deyil. 
Oxu.Az Fins.Az-a istinadən ucuz təyyarə biletlərinin necə alınması haqqında 7 faydalı məsləhəti diqqətinizə çatdırır.
Kəmərinizi bağlayın, uçuruq! 
1. Metaaxtarış sistemlərindən istifadə edin
Metaaxtarış sistemləri bir çox saytlar üzrə təyyarə biletləri haqqında məlumatları toplayır və sizə qiymətinə görə ən sərfəli bileti tapır. Sistem vasitəsilə siz həmin bileti asanlıqla alıb və ya bron edə bilərsiniz. Belə axtarış sistemləri arasında ən populyarı “Skyscanner”-dır, ancaq biz sizə daha opitmal variantı tapmaq üçün bir neçə metaaxtarış sistemindən paralel istifadə etməyi tövsiyyə edirik
2. Ucuş biletinizi öncədən alın
Bir qayda olaraq təyyarə biletinizi ucuşunuzdan 2 ay qabaq alsanız (imkan olsa hətta 1 il öncədən) bu sizə daha ucuz başa gələcək. Eyni zamanda uçuşa nəzərdə tutulmuş bütün biletlər satılmadığı təqdirdə aviaşirkət həmin biletlər üçün müxtəlif endirim və bu kimi aksiyalar həyata keçirir. Digər tərəfdən heç kəs belə bir aksiyanın olacağına zəmanət vermədiyi üçün bu variant daha çox dəlisov adamlara uyğundur.
Bundan əlavə bileti çərşənbə axşamı, çərşənbə və cümə axşamına almağınızı məsləhət görürük. Heç bir halda şənbə və bazar və ya digər bayram günlərinə bilet almayın. Səhər və axşam uçuşları daha ucuz olurlar.
3. Bilet alanda hər 2 istiqaməti (gediş-gəliş) alın
Nə qədər qəribə də olsa bəzi hallarda “gediş-gəliş” biletinin qiyməti təkcə “gediş” biletinin qiymətindən ucuz olur. Bəziləri hətta bilərəkdən gediş-gəliş biletini alır, ikincisini sonra tullayırlar. Lakin bu kimi hallar kifayət qədər nadir baş verir, əsas da əgər söhbət uzun uçuş məsafəsindən gedirsə.
İstənilən halda ABŞ və digər ölkələr istiqamətində bileti gediş-gəliş formasında alsanız bu sizə daha ucuz başa gələcək.  
4. Çevik olun, müxtəlif variantlara uyğunlaşmağı bacarın
Uçuş biletinin qiyməti uçuş tarixi və hava limanı daxil olmaqla bir çox faktorlardan asılıdır. Əgər bir tarixlə hüdudlanmamısınızsa mütləq yaxın günlərə (tarixlərə) uçuş biletlərinin qiymətini gözdən keçirin. Eynən bu sxem hava limanlarında da keçərlidir. Buna görə də daha ucuz bileti tapmaq üçün paytaxt hava limanına yox, onun yanındakı şəhərin hava limanına olan uçuşu götürmək olar.
Qənaət etməyin daha bir yolu səyahətinizi 2 hissəyə bölməkdir: beynəlxalq və ölkədaxili sonra xərclərinizi buna uyğun hesablaya bilərsiniz. Səyahət edəcəyiniz ölkənin hava limanı olan istənilən bir şəhərinə ucuz bilet alın, ölkəyə çatandan sonra isə səyahətinizi qatar, avtobus və ya avtostopla davam edə bilərsin
5. Məlumat bülletenlərinə abunə olun
Yaxın zamanda heç hara uçmaq planınız yoxdursa belə aviaşirkətlərin və onlarla əməkdaşlıq edən səyahət saytlarının məlumat bülletenlərinə abunə olun. Bunu etməklə siz müxtəlif endirim aksiyaları, kampaniyalar, xüsusi təkliflər haqqında birinci məlumat əldə edəcək və mövcud ucuz bileti alıb, ya da onu bron edə biləcəksiniz.
Digər tərəfdən unutmayın ki, bəzən aviaşirkətlər müştərilərini bu kimi məlumat mübadiləsində alda da bilər. Aviaşirkət bu və ya digər istiqamət üçün biletin mövcud qiymətini endirim adı ilə müştəriyə göndərir. Buna görə də istənilən halda bileti almamışdan öncə mütləq onu qiymətini və alternativ variantları bir neçə dəfə yoxlayın. 
6. Bileti gizlin rejimdə alın
Daha ucuz qiymətə uçuş bileti almaq üçün biz saatlarca müxtəlif aviaşirkətlərin veb-saytlarının təkliflərini incələyirik. Bu zaman sistem bizim addımlarımızı analiz edib, girdiyimiz veb-saytların tarixçəsini yadda saxlayaraq, hissə-hissə qiyməti artıra bilər. Eyni zamanda aviabilet veb-saytları sizin girdiyiniz ölkə və orada mövcud ümumi qiymətlər haqqında da sizin xəbəriniz olmadan məlumat toplaya bilər. Düzdü bunu heç də bütün veb-saytlar etmir, lakin hər ehtimala qarşı aviabilet veb-saytı üzrə bileti brazuerinizin “gizli rejim” funskiyasını yandıraraq alın.
“İki gün qaldı!”, “Bu gün ən ucuz qiymət təqdim olunub!” və s. bu kimi rəngarəng reklam panellərinə də diqqət etməyin. Onların əksəriyyəti yalançı məlumatlardır.
7. Loukoster və çarter ucuşlarına diqqət edin
Bir qayda olaraq loukoster aviaşirkətləri ucuz uçuş biletləri təqdim edirlər. Ancaq unutmayın ki, laoukosterlərin ucuz bilet qiymətində ənənəvi sərnişin xidmətləri nəzərdə tutulmayıb.
Eyni zamanda çarter uçuşları üçün də ucuz biletlər tapa bilərsiniz. Əgər turizm şirkəti öz turu üçün təyyarə icarəyə götürüb, lakin bütün yerləri satmayıbsa o, boş biletləri əlavə olaraq, daha ucuz qiymətə satışa çıxacaracaq. Lakin belə super endirimlər uçuşa faktiki 48 saat qalanda baş verir və çarterlər əsasən populyar turistik istqamətlər üzrə uçuşlar həyata keçirirlər.
S.B.
www.oxu.az
"
"Ərəb turistləri: Azərbaycana qışda da gələcəyikİraqlı turistlər Bakıdakı 5 ulduzlu hotelə adambaşına 550 dollar xərcləyib.Yay aylarında Azərbaycana böyük axını müşahidə olunan ərəb turistləri Bakını qışda da ziyarət etmək niyyətindədirlər. 
Oxu.Az xəbər verir ki, bu barədə Fins.az-a paytaxtda səfərdə olan turistlər bildiriblər.
2016-cı ilin yay turizm mövsümü körfəz ölkələrindən olan turistlərin ölkəmizə böyük axını ilə yadda qalıb. Təkcə rəsmi statistikaya görə, ilk 6 ayda ölkəmizə gələn körfəzli turistlərin sayı 8 dəfə artıb. Ərəb turistləri təkcə Bakıda deyil, ölkənin bölgələrinə də səfər edərək turizm və ticarət obyektlərinin uzunmüddətli və gəlirli işləməsini təmin ediblər.
Bəzi turistlər bildirir ki, yay aylarında Azərbaycanda müşahidə olunan nisbətən sərin hava (körfəz ölkələri ilə müqayisədə) turistləri bundan sonra da cəlb edəcək.
İraqlı turist Abdul Abbas deyir ki, onların ölkəsində Azərbaycandakı kimi fərqli iqlim yoxdur. Onun sözlərinə görə, dostları və ailəsi Bakının sərin havasına “sadəcə vurulub”.
İraqdan gələn digər turist Bilal İyad da sərin havasına görə, Azərbaycana qışda da gələcəyini bildirir: “Çünki İraqda buradakı kimi sərin hava yoxdur”. Bilal Bakıya bu dəfə dostları ilə gəlib, qışda isə Azərbaycana ailəsini də gətirəcəyini deyir. Onlar Qız Qalası, Şirvanşahlar, İçərişəhər və digər görməli yerlərdə olduqlarını söyləyiblər.
İraqlı turistlər Bakıda 5 ulduzlu hoteldə qaldıqlarını, buna görə adambaşına 550 dollar ödədiklərini də bildiriblər.
U.A.
www.oxu.az
"
"Yunanıstan səfiri: Azərbaycanın turizmi yaxşı təbliğ edilməyib“Azərbaycanın turizm imkanları daha yaxşı təbliğ olunarsa və birbaşa təyyarə reysləri açılarsa, buraya Yunanıstandan daha çox turist gələ bilər”.
Oxu.Az xəbər verir ki, bu barədə Fins.az-a müsahibəsində Yunanıstanın ölkəmizdəki səfiri Dimitrias Çunqas bildirib.
“Mən burada olduğum müddətdə Astara, Lənkəran, Lerik, Biləsuvar, Abşeron, Lahıc, Gəncə, Quba, Qusar, demək olar ki, ölkənizdə çox yerlərdə olmuşam və hamısı da çox xoşuma gəlib”, - deyə səfir əlavə edib.
Səfir həmçinin yunanların Azərbaycana daha çox gəlməməsinin səbəblərini açıqlayıb:
“Yayda yunanlar öz ölkələrində qalırlar. Səfərlərə daha çox qış mövsümündə gedirlər. Bu isə daha çox Avropa ölkələridir. Avropa ölkələri arasında da ən çox İtaliya və Fransanı gəzirlər.
Ölkəniz turizm sahəsində yaxşı təbliğ olunmayıb, buna görə də yunanlar buraya daha az gəlir. Bu, birinci səbəbdir. İkinci səbəb isə Azərbaycandan Yunanıstana birbaşa reyslərin olmamasıdır”.
D.Çunqas bildirib ki, Yunanıstanda gəzməli yerlər çoxdur və onların arasında seçim etmək çətindir:
“Bizim ölkədə 3800 ada var və əgər siz dəniz həvəskarısızsa, buraya, bu adalardan birinə baş çəkə bilərsiz. Həmçinin Afina kimi qədim şəhərimiz var. Ümumiyyətlə, Yunanıstanda gəzməli yerlər çoxdur və onlar arasında seçim etmək çox çətindir”.
U.A.
www.oxu.az
"
"Azərbaycanın ən gözəl 7 şəlaləsi – SİYAHIUnikal coğrafi əraziyə malik Azərbaycanın dağlıq bölgələrində bir-birinin təkrarı olmayan şəlalələr mövcuddur. Böyük Qafqazın ən əzəmətli dağlarından biri – Şahdağdakı dağ şəlalələri Cənubi Qafqazda çox məşhurdur. Azərbaycanda çoxlu şəlalə olsa da, onlardan daha çox tanınanlarını seçdik.
Oxu.Az Seyyah.az-a istinadla Azərbaycanın ən gözəl 7 şəlaləsini təqdim edir:
1. Laza, Qusar
Şəlalə Qusarın Laza kəndinin adı ilə bağlıdır. Kənd Qafqaz sıra dağlarının şimal-şərqində, dəniz səviyyəsindən 4242 m hündürlükdə yerləşən Şahdağ yüksəkliyinin “Şah yaylaq” dağının ətəyində yerləşir. İnsanları bura ən çox cəlb edən əsasən kənddəki şəlalədir.
2. Afurca, Quba
Şəlalə Quba rayonu ərazisində, Vəlvələçay üzərində yerləşir. Bu şəlalə Azərbaycanın təbiət abidələrinin siyahısına daxil edilib və dövlət tərəfindən mühafizə olunur.
3. Muçuq, Qəbələ
Şəlalə Qəbələnin Laza kəndi yaxınlığında yerləşir və Dəmiraparan çayına tökülür. Şəlalənin hündürlüyü 96 metrdir. Muçuq şəlaləsi mənbəyini Qotur dağının massivindən qar və yağış sularından götürür.
4. Yeddi gözəl, Qəbələ
Yeddi gözəl şəlaləsi Qəbələnin Vəndam qəsəbəsindədir. Qəsəbəyə çatdıqdan sonra Yeddi gözəl şəlaləsinə 4 kilometr yol getmək lazım gəlir. Payızın sonu, qışda və yazın əvvəlləri şəlalənin ətrafı buzla örtülü olduğundan şəlaləyə qalxmaq olmur.
5. Təkdam, Yardımlı
Masallı-Yardımlı yolunun 25-ci km-də yerləşir. Yardımlının vizit kartı sayılan, 34 metr hündürlükdən tökülən şəlalə iki mərtəbəlidir. Ən üstünə qədər çıxmaq üçün hündür pilləkənlər qoyulub. SSRİ vaxtı bu dağlıq-meşəlik ərazidəki tək gözətçi daxması şəlalənin yanında salındığı üçün buranı “tək dam” deyə çağırıblar.
6. İlisu, Qax
Şəlalə rayonun hündür ərazisində yerləşir və ona çatmaq üçün azı yarım saatlıq yolu piyada qət etmək lazım gəlir. Hündürlüyə qalxmağı bacarmayanlar üçün nəqliyyat vasitələri fəaliyyət göstərir. Şəlalənin hündürlüyü təxminən 25 metrdir.
7. Katexçay, Balakən
Şəlalə Katexçayın yuxarı axarlarında yerləşir. Şəlalənin yerləşdiyi məkan Zaqatala Qoruğunun ərazisinə düşür. Hündürlüyü 18-20 metrdir. Bu, Azərbaycanın ən bolsulu şəlaləsidir. Şəlaləyə 500 metrlik çətin yolu keçməklə getmək olar. Yolun ən çətin hissəsi isə şəlalə göründükdən sonra başlayır. Yəni dolanbaclı və uçurumlu cığırlarla aşağı enmək çox çətindir.
A.S.
www.oxu.az
"
"Nazir: Turist axınının davamlı olmasına çalışırıq“Bu ilin 9 ayının rəsmi statistikasına görə, turistlərin sayı keçən ilin eyni dövrü ilə müqayisədə 12% artıb”.
 
Oxu.Az APA-ya istinadən xəbər verir ki, bunu Mədəniyyət və Turizm naziri Əbülfəs Qarayev deyib. 
Nazir bildirib ki, qış turizmi ilə bağlı hazırlıq işləri aparılır:
“Hər il olduğu kimi, bu il də dekabrın 15-də qış mövsümün açılışını elan edəcəyik. Bizim əsas məqsədimiz odur ki, Azərbaycana xarici ölkələrdən insanların axını mövsümlərdən asılı olmasın.
Çünki Azərbaycanın bütün fəsilləri özünəməxsusluğu ilə seçilir. Bu səbəbdən də biz müxtəlif proqramlar və layihələrlə fəsil problemini aradan qaldırıb turistlərin gəlişinin davamlı olmasına çalışırıq”. 
U.A.
www.oxu.az
"
"Azərbaycana 2 milyon nəfərə yaxın turist gəlibRegionlarda istirahət edən yerli və xarici turistlərin sayı isə 800 minə yaxınlaşıb.2016-cı ilin 9 ayı ərzində ölkəmizə gələn xarici turistlərin sayı 1 milyon 719 min 15 nəfərə çatıb, bununla da keçən ilin müvafiq dövrü ilə müqayisədə 169 min 430 nəfər (10,9%) artım qeydə alınıb.
Oxu.Az-a Mədəniyyət və Turizm Nazirliyindən verilən məlumata görə, analoji dövrdə təkcə BƏƏ-dən Azərbaycana səyahət edənlərin sayında keçən ilin müvafiq dövrü ilə müqayisədə 34 dəfə artım müşahidə edilib.
Digər tərəfdən, keçən ilin 9 ayı ilə müqayisədə cari ilin müvafiq dövrü ərzində Rusiya Federasiyası (7,6%), Qazaxıstan (17,2%), İran (62,9%) və s. ölkələrdən Azərbaycana gələn turistlərin sayında artım baş verib.
Bununla yanaşı, yay mövsümü ərzində ölkə daxilində istirahət edən turistlərin sayında da artım müşahidə edilib. Belə ki, 2016-cı ilin yay mövsümü ərzində ölkəmizin regionlarında istirahət edən yerli və xarici turistlərin sayı 751 min 353 nəfər olub, bununla da 2015-ci ilin müvafiq dövrü ilə müqayisədə 23,5% artıb.
U.A.
www.oxu.az
"
"İran aviaşirkəti Bakıya uçuşlara başlayırİranın “Mahan Air” aviaşirkəti oktyabrın 31-dən etibarən Tehran-Bakı-Tehran marşrutu üzrə müntəzəm uçuşlara başlayır.
Oxu.Az-a “Azərbaycan Hava Yollar”ından verilən məlumata görə, Azərbaycan Dövlət Mülki Aviasiya Administrasiyası müvafiq icazəni sözügedən aviaşirkətin uçuşları həftədə 3 dəfə yerinə yetirmək sorğusundan sonra verib.
Uçuşların həftədə 3 dəfə - çərşənbə axşamı, çərşənbə və bazar günləri “Airbus A310” layneri ilə yerinə yetirilməsi planlaşdırılır. 
Qeyd edək ki, “Azərbaycan Hava Yolları” və “ATA Airlines” aviaşirkətləri də Tehrana uçuşlar həyata keçirir.    
U.A.
www.oxu.az
"
"“Badamdar Hotel” “Pullman” tərəfindən idarə olunacaqOktyabrın 5-də Bakıda “Gilan Hollding” ilə “Accor Group” arasında “Badamdar Hotel”in “Pullman” tərəfindən idarə olunması dair müqavilə imzalanıb.
Sənədə “Gilan Hospitality Group” şirkətinin direktoru Elgün Məmmədov və “Accor Hotels” şirkətinin MDB üzrə regional direktoru Aleksis Delaroff imza atıblar.
Mərasimdə çıxış edən E.Məmmədov bildirib ki, hotel 2011-ci ilin sentyabr ayından başqa bir brendin idarəetməsi altında fəaliyyətə başlayıb.
“Yalnız idarəetmə müqaviləsinin birinci fazasında, yəni 5 ildən sonra qarşılıqlı razılığa əsasən bu brendlə müqavilə dayandırılıb və hotelin dünya nəhəngi sayılan başqa brendlə - “Accor Group”un “Pullman” brendi altında idarə olunmasına qərarı verilib”, - deyə E.Məmmədov bildirib. 
E.Məmmədovun sözlərinə görə, “Badamdar Hotel” Azərbaycanın ən böyük hotellərindən biri sayılır. Belə ki, hoteldə 280 qonaq otağı, 700 kvadratmetrlik banket zalı, 3500 kvadratmetrlik SPA-mərkəzi, xidmət apartamentləri, ofislər, restoranlar, kafelər, uşaq əyləncə mərkəzi və ticarət mərkəzi fəaliyyət göstərir. 
“Hotel müasir beynəlxalq beşulduzlu standartlara cavab verir”, - deyə o əlavə edib.
A.Delaroff isə bildirib ki, şirkət Azərbaycan bazarına daxil olmaqdan olduqca məmnundur.
“Bu, bizi daha məsuliyyətli olmağa vadar edir. “Accor Hotels” hotellər qrupu dünyanın ən böyük hotellər şəbəkəsi operatorudur. Hazırda bütün dünya üzrə 100-dən çox “Pullman” brendi var. Bir müddət əvvəl biz “Gilan Holding”ə müraciət edərək Azərbaycanda “Pullman” brendini təmsil etmək istəyimizi bildirdik. Avropanın ən böyük hotellər şəbəkəsi olaraq “Accor Hotels” üçün “Gilan Holding”lə əməkdaşlıq etmək çox asandır.
“Accor Hotels” bu hotelə xidmət, satış, marketinq üzrə bir çox yenilikləri gətirməyə hazırdır. Bu gün rəqəmsal texnologiya biznes üçün çox vacibdir. Bu səbəbdən “Accor Hotels” yeni texnologiyaların tətbiqinə 250 milyon dollardan çox vəsait yatırır. Əgər bir hotel rəqəmsal qaydada fəaliyyət göstərmirsə, deməli, sizi heç kəs görmür və eşitmir. Yaxın zamanda biz yeniliklər üzərində işləyəcəyik. Bu istiqamətdə əhatəli plan hazırlanacaq”, - deyə A.Delaroff bildirib.
Qeyd edək ki, “Accor Hotels” qrupuna məxsus dünyaca məşhur “Pullman Hotels and Resorts” brendinin Azərbaycan bazarına maraq göstərməsi ölkəmizdə istər yerli, istərsə də xarici iqtisadi qurumlar üçün yaradılan əlverişli investisiya mühiti ilə bağlıdır. Dünyanın inkişaf etmiş ölkələri sırasında mövqeyini daha da möhkəmləndirməyi qarşıya məqsəd qoyan Azərbaycan artıq ən mötəbər beynəlxalq tədbirlərin keçirildiyi məkana çevrilib. 
Bundan başqa, qeyri-neft sektorunun inkişafına xüsusi diqqətin yetirildiyi respublikamızda turizmin inkişafı da sürətlənir. Bu amillər ölkəmizdə otel biznesinin genişləndirilməsini və keyfiyyətcə yeni mərhələyə qədəm qoymasını zəruri edir.
Hazırda Azərbaycan dövləti bu baxımdan kompleks tədbirlər reallaşdırır. “Pullman Hotel and Resorts” brendinin Azərbaycana gəlməsi də bu istiqamətdə atılan əsaslı addımlardan biridir. Yeni brendin Azərbaycanda fəaliyyətə başlamasını xidmət sektorunda keyfiyyətcə yeni mərhələnin başlanğıcı da saymaq olar.
Olduqca müasir dizaynı ilə seçilən obyektdə beynəlxalq və milli memarlıq üslubu böyük peşəkarlıqla uzlaşdırılıb. Müxtəlif çeşidli yüksək xidmətin göstəriləcəyi hotel kompleksi, eyni zamanda, beynəlxalq səviyyəli nadir memarlıq incilərindən biridir.
Hotel 280 nömrədən, o cümlədən lüks nömrələrdən, 38 rezidensiyadan, 36 ofisdən, 8 konfrans-zaldan, iki restoran və iki bardan, “Qəbələ” banket zalından, qapalı hovuzdan, 3500 kvadratmetrlik SPA-mərkəzindən ibarətdir. On dörd mərtəbəli binanın birinci mərtəbəsində 600 nəfərlik ziyafət zalı yerləşir. Burada xidmət ən yüksək beynəlxalq standartlara cavab verir.
Burada səkkiz iclas otaqları da yerləşir. İclas otaqlarında işgüzar şəxslər müxtəlif tədbirlər keçirə bilərlər. Bundan başqa, otelin birinci mərtəbəsində müxtəlif ofis və mağazalar fəaliyyət göstərir.
Hotelin 4-7-ci mərtəbələrində ofislər yerləşir. Burada işgüzar şəxslərin istənilən səviyyəli tədbirləri keçirmələri üçün ən xırda detallar belə nəzərə alınıb. İclas otaqlarda videomaterialların nümayişi və istənilən informasiya-kommunikasiya texnologiyalarından istifadə etmək mümkündür. Auditorium zalı ikinci mərtəbədə yerləşir. Burada 525 nəfər istənilən tədbirə qatıla bilər. Zalın səhnəsi də vardır. İşıqlandırma sistemi mükəmməlliyi ilə seçilir. Burada beş dildə sinxron tərcümə üçün texniki imkan yaradılıb.
“Accor Hotels” - dünyanın aparıcı hotel adminstratoru olan “Pullman”ın Avropa, Afrika, Yaxın Şərq, Asiya-Sakit okean və Amerika arasında 100 ədəd beşulduzlu hoteli mövcuddur. Dünyanın ən inkişaf etmiş ölkələrində fəaliyyət göstərən “Pullman Hotel and Resorts” iş adamları, turistlər və qonaqlar üçün maksimum xidmətlər təklif edir. 2025-ci ilə qədər bu brend adı altında fəaliyyət göstərəcək hotellərin sayı 200-ə çatacaq. Müştərilərinin 60%-ni iş adamları təşkil edən 5 ulduzlu hotel, yaxın günlərdə Azərbaycana gələcək istər iş adamlarına, istərsə də digər qonaqlara xidmət göstərməyə başlayacaq.
“Accor Hotels” dünyanın 95 ölkəsində fəaliyyət göstərir.





























N.O.
www.oxu.az
"
"AZAL: Azərbaycandan ABŞ-a təyyarə reysləri təxirə salınmayıbBu, ölkənin Florida ştatında güclü qasırğa baş verib.“ABC News”un verdiyi xəbərə görə, ABŞ-ın Florida ştatında “Metyu” qasırğası ilə əlaqədər olaraq 2500 aviareys təxirə salınıb. Bildirilir ki, qaydaya əsasən, hava limanları küləyin sürəti saatda 50 kilometrə çatdığı halda, uçuş-enmə zolağı bağlanır.
Meteoroloji proqnozlara əsasən, Florida ştatında qasırğa ilə əlaqədar küləyin sürəti 3 dəfə artacaq. Bununla əlaqədar şirkətlər uçuşları dayandırıb. Təyyarələr artıq təhlükəsiz regionlara daşınıb. 
Lakin heyət sutkalıq iş rejimində işləyəcək. Məhdudiyyət oktyabrın 8-dək qüvvədə qalacaq. Həmçinin yaxınlaşmaqda olan qasırğa ilə əlaqədar Florida ştatının rəhbərliyi əhalini nisbətən təhlükəsiz yerlərə evakuasiya edildiyini bildirib.
Oxu.Az xəbər verir ki, Fins.Az məsələ ilə əlaqədar “Azərbaycan Hava Yolları”nın (AZAL) mətbuat xidmətinin rəhbəri Paşa Kəsəmənski ilə əlaqə saxlayıb.
Onun sözlərinə görə, Bakıdan yalnız Nyu-Yorka aviareyslər olduğundan Florida ştatında baş verən qasırğanın Azərbaycandan ABŞ-a uçan reyslərə təsiri olmayıb.
Qeyd edək ki, Nyu-Yorka aviareyslər həftənin 1, 2 və 6-cı günləri uçur. Son təyyarə reysi isə bu gün səhər saat 05:00-da baş tutub.
U.A.
www.oxu.az
"
"BƏƏ-də Azərbaycanın turizm potensialından danışılırGeniş daxili və xarici oxucular auditoriyasına malik BƏƏ-nin “Əl-İttihad” hökumət qəzetində bu ölkənin Bakıdakı səfirliyinə istinadən “Azərbaycan BƏƏ-liləri cəlb edir... 6 ay ərzində 530 turistdən 10 min turistədək sıçrayış” sərlövhəli məqalə dərc olunub.
Oxu.Az xəbər verir ki, bu barədə Trend-ə səfirlikdən məlumat verilib.
Məqalədə 2015-ci illə müqayisədə 2016-cı ilin altı ayında BƏƏ-dən Azərbaycana gələn turistlərin sayının 530-dan 10086-ya qədər yüksəldiyi xüsusilə qeyd edilərək, səfirliyin BƏƏ-li turistləri ölkəyə cəlb etmək istiqamətində səylər göstərdiyi və bu xüsusda, Azərbaycanda əmin-amanlığın, sabitliyin, eləcə də füsnkar təbiətin mövcud olduğu, iki ölkə arasında uçuş məsafəsinin cəmi 2 saat 30 dəqiqə təşkil etdiyi və sadələşdirilmiş viza rejiminin tətbiqi nəticəsində BƏƏ vətəndaşlarının 20 ABŞ dolları müqabilində hava limanında giriş vizasını almaq hüququna malik olduğu oxucuların diqqətinə çatdırılıb.
Eyni zamanda, paytaxt Bakının yaşıl şəhər və küçələrinin səliqəli olduğu, orada dünya şöhrətli mehmanxanaların fəaliyyət göstərdiyi, Azərbaycan mətbəxinin ərəb mətbəxinə yaxın olduğu Səfirlik tərəfindən vurğulanıb. Məqalədə, həmçinin Qəbələ, Quba kimi ecazkar təbiətə, uzanan yaşıl meşələrə, təbii göllərə və şəlalərə malik rayonlarımızın adı çəkilir, qış turizminin da inkişaf etdiyi qeyd edilir.
Sonra məqalədə ikitərəfli əlaqələrə diqqət yetirilir. Azərbaycan və BƏƏ tərəfinin yüksək səviyyədə səfər mübadilələri vasitəsilə əlaqələri daha da gücləndirməyə çalışdıqları, cari ilin noyabr ayında Əbu-Dabi şəhərində Hökumətlərarası Birgə Komissiyanın 6-cı iclasının keçirilməsinin gözlənildiyi qeyd edilir.
Məqalədə həmçinin, azərbaycanlı iş adamlarının Ərəb Əmirliklərində investisiya və kommersiya fəaliyyətləri ilə məşğul olduqları, BƏƏ-nin Azərbaycana sərmayə yatırdığı, Ələtdə Azad Ticarət Zonasının inkişafı məqsədilə Azərbaycan İqtisadiyyat Nazirliyi və Dubay “DP World” şirkəti arasında əməkdaşlıq haqqında sazişin imzalandığı oxucuların nəzərinə çatdırılır.
A.M.
www.oxu.az
"
"“Pegasus”dan Azərbaycana uçuşlar ilə bağlı açıqlama “Uçuşlar rentabelli deyildi, şirkətimiz zərər edirdi”.“İstanbul-Qəbələ-İstanbul marşrutu ilə həyata keçirdiyi müntəzəm reysləri dayandıran Türkiyənin “Pegasus” aviaşirkətinin Azərbaycana uçuşlarını bərpa etməsi məsələsi sual altındadır”.
Oxu.Az Report-a istinadən xəbər verir ki, bu sözləri “Pegasus”un mətbuat katibi Mehtap Çakıroğlu Kaynak deyib. 
Onun sözlərinə görə, bu marşrut üzrə aviareyslərin bərpa tarixi hələ müəyyən edilməyib: 
“Çox təəssüf ki, şirkətimizin Azərbaycana həyata keçirdiyi İstanbul-Qəbələ və Qəbələ-İstanbul reyslərinin bir və ya iki ay sonra yenidən bərpa ediləcəyini dəqiq deyə bilməyəcəm. 
Çünki hazırda şirkət dayandırdığı aviareysin bərpası ilə bağlı heç bir qərar verməyib. Ümumiyyətlə, təyyarələrimizdə sərnişin yerlərinin boş qalmasını və rentabelliyin aşağı olmasını nəzərə alaraq, bəzi reysləri bağlamışıq. 
İstanbul-Qəbələ aviareysində təyyarələrdə sərnişin yerlərinin dolmadığı, mənfəət olmadığı üçün şirkət zərərlə işləyirdi. Bu səbəbdən marşrut üzrə də uçuşları dayandırdıq”.
Qeyd edək ki, azbüdcəli uçuşları ilə tanınan “Pegasus” bu il martın 18-dən Azərbaycana uçuşlar yerinə yetirməyə başlayıb. 
Qəbələ hava limanından həftədə 3 dəfə olmaqla I, IV və VII günlər Qəbələdən İstanbula, III, V və VII günlər isə İstanbuldan Qəbələyə uçuşlar yerinə yetirən şirkət oktyabrın 1-dən reysləri dayandırıb. 
Bu istiqamət üzrə bir tərəfə biletin qiyməti 90 manatdan, iki tərəfə - 155 manatdan başlayırdı. Eyni zamanda, aviaşirkətin xidmətindən istifadə edən sərnişinlərin Bakıdan Qəbələyə daşınması üçün Azərbaycandakı nümayəndəliyinin Bakı-Qəbələ və Qəbələ-Bakı avtobus marşrutu da fəaliyyət göstərib.
U.A.
www.oxu.az
"
"“Tax Free” ilə bağlı internet saytı istifadəyə verildiVergilər Nazirliyinin müvafiq əmri ilə “Tax Free” sisteminin bütün zəruri məlumatlarını özündə əks etdirən və domen adı “www.taxfree.az” olan internet saytı yaradılıb. 
Oxu.Az-a nazirlikdən verilən məlumata görə, www.taxfree.az saytına keçid Vergilər Nazirliyinin www.taxes.gov.az və www.e-taxes.gov.az internet saytlarında və sosial şəbəkələrdəki rəsmi səhifələrdə yerləşdirilib. 
Azərbaycanda “Tax Free” sistemi haqqında bütün zəruri məlumatları özündə əks etdirən www.taxfree.az internet səhifəsi Azərbaycan, ingilis və rus dillərində fəaliyyət göstərir. 

Bu resurs vasitəsi ilə istifadəçilər ilk öncə Azərbaycan haqqında, o cümlədən ölkəyə gəlmək istəyən əcnəbi vətəndaşlar onlara gərəkli olan bütün məlumatlarla (məsələn, elektron turist vizaları barədə) tanış olma imkanı əldə edə bilərlər.
Səhifədə “Tax Free” sisteminin Azərbaycandakı özəllikləri barədə, bu sistemi tənzimləyən qanunvericilik aktları, normativ sənədlər barədə hər üç dildə ətraflı məlumat almaq mümkündür.
İstifadəçi rahatlığını təmin etmək üçün alıcı və satıcılara aid xüsusi bölmələr yaradılib. Belə ki, “Tax Free” sistemindən yararlanmaq istəyən alıcılar ƏDV-nin qaytarılması şamil olunmayan mallar, “Tax Free” stikeri olan mağazalarda malların satışının rəsmiləşdirilməsi, ƏDV-nin geri qaytarılması, habelə “Tax Free” sisteminə qoşulmuş ticarət obyektləri barədə məlumatlana bilərlər.
“TaxFree” sistemini öz ticarət obyektlərində tətbiq edən satıcılar isə bu sistemə qoşulmaq üçün zəruri olan tələblər, qeydiyyat və qeydiyyatın ləğv olunma prosesi, öz mağazalarında malların satışının rəsmiləşdirilməsi, habelə Vergilər Nazirliyinin İnternet vergi idarəsi portalındakı “Tax Free” bölməsindən istifadə təlimatı ilə tanış ola bilərlər.

Səhifədə həm də ölkə üzrə “Tax Free” sisteminə qoşulmuş bütün ticarət obyektləri barədə məlumatla (obyektin adı, yerləşmə ünvanı) ətraflı tanış olmaq mümkündür.
ƏDV-nin qaytarılması, o cümlədən ölkə ərazisindəki hava limanlarında “Tax Free” məntəqələri barədə ətraflı məlumatlar isə “TAX REFUND” bölməsində yer alır. Alıcıların rahatlığını təmin etmək üçün daha bir imkan –“Tax Free Kalkulyatoru” da hazırlanaraq istifadəyə verilib. 
Qeyd edək ki, “taxfree.az” səhifəsindən başqa, Azərbaycanda “Tax Free” sistemi barədə lazımlı məlumatları istifadəçilər həm “Facebook”, həm də “Twitter” sosial şəbəkələrində yaradılmış rəsmi səhifələrdən də ala bilərlər.
U.A.
www.oxu.az
"
"Azərbaycan Avropa və Asiyanın hava məkanlarını birləşdirəcək – FOTOHeydər Əliyev Beynəlxalq Hava Limanında Hava Məkanının Optimizasiyası Mərkəzi - “Azerbaijan Airspace Supervision & Efficiency Centre” (ASEC) inşa ediləcək. 
Oxu.Az xəbər verir ki, müvafiq sazişi “Azərbaycan Hava Yolları” QSC və Fransanın “Thales” şirkəti imzalayıb.
Layihə hava hərəkətinə xidmət (ATM) və hava hərəkəti axınının təşkili (AFTM) sisteminin tətbiqi çərçivəsində “Eurocontrol” təşkilatı ilə birgə əməkdaşlıq çərçivəsində həyata keçiriləcək. 
Heydər Əliyev Beynəlxalq Hava Limanında Hava Məkanının Optimizasiyası Mərkəzi Brüsseldə yerləşən Avropa və Sinqapurda yerləşən Hava Hərəkəti Axınının İdarəetmə mərkəzləri (CFMU) arasında hava məkanı axınının əsas planlaşdırma mərkəzi olacaq. 
Asiya və Çin bazarlarının sürətli tempi, eləcə də Azərbaycanın strateji mövqeyi həm daxili, həm də tranzit marşrutlarının artmasına kömək edir ki, bununla əlaqədar olaraq ölkəmizə bütün regionda hava axınının təşkili işində mühüm rol ayrılır. 
Öz növbəsində, İCAO-nun qlobal aeronaviqasiya planının tələblərinin həyata keçirilməsi gələcəkdə hava hərəkəti axınının artmasına müsbət təsir göstərəcək.








U.A.
www.oxu.az
"
"Gürcüstana səfər edən azərbaycanlıların sayı açıqlandıBu ilin 9 ayında Gürcüstana 1,7 milyon nəfər Azərbaycan vətəndaşı səfər edib.
Oxu.Az Report-a istinadən xəbər verir ki, bu barədə Gürcüstanın Daxili İşlər Nazirliyi məlumat yayıb.
Nazirlikdən bildirilib ki, bu göstərici ilə Azərbaycan vətəndaşları Gürcüstana gələn xaricilər arasında birinci yerdədir.
Məlumata görə, 2016-cı ilin 9 ayında Gürcüstana ümumilikdə 4879031 nəfər xarici ölkə vətəndaşı gəlib. Bu da ötən ilin eyni dövrü ilə müqayisədə 8,5 faiz çoxdur.
Ölkəyə gələnlərin 2156731 nəfəri turistlərdir. Bu göstərici də ötən ilin eyni dövrü ilə müqayisədə 19,5 faiz çoxdur. Gürcüstana gələn xarici ölkə vətəndaşları sırasında Rusiya, Türkiyə, Ukrayna və digər ölkələrin vətəndaşları çoxluq təşkil edirlər.
Məlumata görə, 2015-ci ildə isə Gürcüstana ümumilikdə 5879685 nəfər xarici ölkə vətəndaşı gəlib.
A.M.
www.oxu.az
"
"Azərbaycanlıların ən böyük axını bu şəhərlərə olub – SİYAHIBakı aeroportunda sərnişin dövriyyəsi artıb. Bu ilin sentyabrında Heydər Əliyev Beynəlxalq Hava Limanı 365 min sərnişinə xidmət göstərib ki, bu da ötən ilin müvafiq dövrü ilə müqayisədə 29% çoxdur.
Ümumilikdə, 2016-cı ilin ötən doqquz ayı ərzində Bakı hava limanı 2,5 milyon sərnişinə xidmət göstərib. Onlardan 1,5 milyon nəfəri AZAL aviaşirkətinə üstünlük verib. Bu, ötən ilin sentyabr ayı ilə müqayisədə 13% çoxdur.
Bu müddət ərzində hava limanının yük terminalları vasitəsilə 11,4 milyon ton yük daşınıb.
“Azərbaycan Hava Yolları”nın Naxçıvan və Gəncəyə daxili uçuşları ilə 431 min sərnişin daşınıb ki, bu da ümumi sərnişin dövriyyəsinin 15%-ni təşkil edir.    
Beynəlxalq istiqamətlər üzrə ən çox tələbat əvvəlki kimi Bakıdan İstanbula, Moskvaya, Dubaya və Kiyevə olub. Xaricə gedən sərnişinlərin ümumi sayının 38,3%-i onların payına düşür. 
2016-ci ildə ən məşhur istiqamətlərin siyahısına, həmçinin Antalya, Tehran və Tbilisi daxil olub. Bu il sərnişinlərin böyük axını İraqın Bağdad, Bəsrə və Ən-Nəcəf şəhərlərindən müşahidə olunub. Onların ümumi sayı təxminən 60 min nəfər təşkil edib.    
2016-cı ildə “Pegasus”, “Iraqi Airways”, “Fly Baghdad”, “ATA Airlines”, “Air Cairo” və “Komaviatrans” aviaşirkətləri Azərbaycana uçuşlara  başlayıb. 
Qış mövsümü üçün uçuş cədvəlinin qüvvəyə minməsi ilə (30 oktyabr) Rusiyanın “Pobeda” lou-kosteri (Rostov-Bakı) və İranın “Mahan Air” aviaşirkəti (Tehran-Bakı) müntəzəm uçuşlara başlayacaq.
Heydər Əliyev Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti “Skytrax” tərəfindən Heydər Əliyev Beynəlxalq Hava Limanı 4 ulduza layiq görülüb. 
U.A.
www.oxu.az
"
"“Pegasus” Azərbaycandan uçuşları müvəqqəti dayandırdıTürkiyənin aşağıbüdcəli “Pegasus” aviaşirkəti Azərbaycandan uçuşları dayandırıb.
Oxu.Az-ın məlumatına görə, bu barədə Fins.az-a aviaşirkətdən bildirilib. 
Məlumata görə, Qəbələ-İstanbul və əks istiqamətə uçuşlar sentyabr ayının 30-dan etibarən dayandırılıb. Şirkətdən tam olaraq səbəb açıqlanmasa da, uçuşların mövsümü xarakterli olduğu üçün dayandırıldığı bildirilib. “Pegasus”dan o da bildirilib ki, Azərbaycana yeganə olaraq Qəbələdən uçuşlar mart ayında yenidən bərpa ediləcək.
Qeyd edək ki, aviaşirkət 2016-cı ilin mart ayından etibarən Qəbələdən uçuşları bərpa etmişdi. Şirkət Qəbələ hava limanından həftədə 3 reys həyata keçirirdi.
U.A.
www.oxu.az
"
"Azərbaycan turistlərə 487 min manat ƏDV qaytarıb“Tax free” sisteminin tətbiqi üzrə 3 aylıq statistik məlumatlar açıqlanıb.
Bu barədə Oxu.Az APA-ya istinadən xəbər verir.
“Tax free” sisteminin tətbiqinə başlanmasından ötən 3 ay ərzində ölkəmizə gələn əcnəbi turistlər ona böyük maraq göstəriblər və ümumilikdə 3 min 262 turist onlar tərəfindən ödənilmiş 487,4 min manat, o cümlədən, Yaxın Şərq ölkələrindən olan 1754 turist tərəfindən 245,8 min manat, 930 avropalı turist tərəfindən 161,2 min manat, Asiya ölkələrindən Azərbaycana gəlmiş 503 turist tərəfindən 70 min manat, digər ölkələrdən olan turistlər tərəfindən isə 10,4 min manat əlavə dəyər vergisinin (ƏDV) geri qaytarılması tələb olunub.
U.A.
www.oxu.az
"
"AZAL pilotların hazırlanması barədə videoçarx hazırlayıb“Azərbaycan Hava Yolları” (AZAL) pilotların hazırlanması barədə qısa videoçarx hazırlayıb.
Bu barədə AZAL-dan Oxu.Az-a bildirilib.
“Müasir Pilotların Hazırlıq Mərkəzi Milli Aviasiya Akademiyasında yerləşir. Burada quraşdırılan simulyator və trenajorlar təlim üçün ən mürəkkəb şəraiti yarada bilər”, - deyə qurumdan qeyd edilib. 

U.A.
www.oxu.az
"
"Rusiyadan Bakıya cəmi 26 manata uçmaq mümkün oldu  “Pobeda” aviaşirkəti sentyabrın 29-dan Azərbaycan və Gürcüstan istiqamətlərində açılan yeni beynəlxalq reyslərə biletlərin satışına başlayıb. 
Oxu.Az Life-a istinadən xəbər verir ki, mart ayının sonuna qədər biletlərin ən azı 30%-i bütün rüsumlar nəzərə alınaraq minimal qiymətə - 999 rubla (26 manata) satılacaq. 
“Pobeda” aviaşirkətinin təyyarələri Rostov-na-Donu aeroprotundan Bakıya oktyabrın 30-dan həftədə dörd dəfə, Tbilisiyə isə noyabrın 1-dən həftədə üç dəfə uçacaq. İlk reyslərdə hər istiqamətdə biletlərin ən azı 50%-i bütün rüsumlar nəzərə alınaraq minimal qiymətə - 999 rubla (26 manata) satılacaq. 
“Pobeda” aviaşirkəti yeni reyslərin Moskva-Rostov-na-Donu istiqamətində uçan sərnişinlər arasında da populyarlıq qazanacağına ümid edir. Onlar üçün paytaxt reysləri ilə rahat uzlaşdırmalar nəzərdə tutulub.
Tbilisi və Bakı reysləri Rusiya loukosterinin beynəlxalq istiqamətlər üzrə şəbəkəsini 15 istiqamətə qədər artıracaq. 
N.O.
www.oxu.az
"
"“Shopping” festivalının keçirilməsi ölkəmizə milyonlar gətirəcək“Bakı şəhərində ilk ticarət festivalı 2017-ci ildə keçiriləcək. Yalnız bunun dəqiq vaxtı və müddəti Mədəniyyət və Turizm Nazirliyinin qərarına əsasən həll ediləcək. Festivalın keçirilməsinin daha da səmərəliliyini təmin etmək üçün məntiqi olaraq onun “aşağı mövsüm” zamanı keçirilməsi tərəfdarıyıq”.
Oxu.Az xəbər verir ki, bu sözləri DAİR Hotellər və Restoranlar Assosiasiyası İdarə Heyətinin sədri Samir Dübəndi deyib. 
S.Dübəndi ilk bu cür festivalın beynəxalq tədbirlər ilə üst-üstə düşməsinin tərəfdarıdır:
“Bu addım mövcud mövsümün uzadılması və bu zaman yerli turizm müəssisələrinin fəaliyyətinin canlandırılması kimi töhfə verə bilər. Belə bir fikir də var ki, ilk ticarət festivalı mövcud olan tədbirlərə də bağlı ola bilər, misal üçün “Formula-1” yarışlarına. 
Bu addım isə bir neçə faktorla özünü doğrulda bilər – onsuz da tətbiq edilən əyləncə proqramları, güzəştli aviareyslərin fəaliyyəti, geniş reklam və təşviqat kampaniyalarının olması və sair bu kimi tədbirlərin keçirilməsi iqtisadi cəhətdən qənaət gətirə bilər. Aparılan təhlillərə görə, alış-veriş bu gün dünyada turistlərin üstünlük verdikləri xərclər sırasında 4-cü pillədədir və ümumi turizm fəaliyyətinin 35%-i təşkil edir”.
Onun sözlərinə görə, turistləri “Shopping” fetsivallarına cəlb etmək üçün hökumət bəzi güzəştlərə getməlidir:
“İlk növbədə biz prioritet ölkələri müəyyən etməlik ki, hardan turistlərin ticarət festivalına gəlməsini daha çox arzulayırıq. Bildiyimiz kimi bir sıra ölkələrlə bizim artıq asanlaşmış viza rejimimiz işləyir, qonşu dövlətlərin çoxu ilə isə vizasız gediş gəliş mümkündür.
Hesab edirəm ki, biz ilk növbədə məhz bu ölkələri hədəfə götürməliyik. Üstəlik alış-verişə üstünlük verən turistlərin psixologiyası da təhlil edilməlidir.
Əgər digər ölkələr də bu siyahıda əmələ gəlsələr, sözsüz ki, onlarla da asanlaşmış vizaların tətbiqini dövlətdən xahiş etməliyik. Hər halda düşünürəm ki, bunu ticarət festivalı müddətində tətbiq etmək olar. Yalnız bu məsələ, digər məsələrlə yanaşı, dövlətin səlahiyyətindədir.
Adətən ticarət festivalları və digər irimiqyaslı tədbirlərin keçirilməsi üçün dövlət bəzi “qurbanlar” verir, hansılar kı, yuxarıdakı rəqəmləri nəzərə alsaq, özünü artıqlaması ilə doğruldur. Mən vergi, gömrük və digər imtiyazları nəzərdə tuturam. Bunların tətbiqi ilə ticarətin və digər sektorların dövriyyəsi artır və təbii ki, nəticə etibarilə ölkə bundan qazanc əldə edir.
Digər alətlərdən və mexanizmlərdən danışaraq dünya təcrübəsi göstərir ki, bu kimi tədbirlər zamanı ölkəyə hava uçuşları, hotellərin qiymətləri, mədəniyyət ocaqlarına giriş imkanları və sairlərində güzəştlər tətbiq edilirlər və bununla turizm destinasiyası turistlər üçün daha da cəlbedici olur.
Misal üçün qeyd etmək olar ki, aviaşirkətlər yeni tranzit reyslər tətbiq edərək sərnişinlərə fərqli səyahət paketləri təklif edə bilərlər və bunların daxilində ölkədə qaldıqları müddətdə turistlərə endirimli qiymətlərlə və yaxud hətta ödənişsiz bir neçə gecə hotellərdə qalmaq imkanları təklif edirlər. 
Hər halda müxtəlif turizm texnologiyalarından istifadə edərək turistlərin tələblərinin qarşılanması üçün və tədbirdə iştirak etmələrinin daha da cəlbedici olmalarına istiqamətlənməliyik”.
“Yalnız burda yerli şirkətlərin, otellərin, avia şirkətlərin, parakəndə ticarət obyektlərinin və digərlərinin marağlarını da unutmaq olmaz. Tədbirin daha da səmərəli və ölkə üçün əlverişli olmasını təmin etmək məqsədilə biz mütləq xarici təcrübəni təhlil edib və düşünülmüş iqtisadi alətlərdən istifadə etməliyik. 
Əminəm ki, ticarət turizminin bu gün dünya miqyasında trendə çevrilməsindən bacarıqla istifadə edib ölkənin turizm imicini beynəlxalq turizm bazarında daha da möhkəmləndirə bilərik, turizm məhsullarının diversifikasiyası və yeni rəqabətə dözümlü turizm xidmətlərinin tətbiqinə nail ola bilərik.
Ticarət festivallarının xarici ölkələrdəki təcrübəsinə istinad etsək, məlum olur ki, onlar ölkə iqtisadiyyatına və onun müxtəlif sektorlarına xeyli miqdarda mənfəət gətirirlər. Birləşmiş Ərəb Əmirliyinin Turizm Nazirliyinin ticarət festivalları keçirən Agentliyinin və Honkonq ticarət festivalının təşkilatçılarının bəyanatlarında göstərilir ki, onlar ildə 2,5-4,5 mlrd. ABŞ dolları həcmində gəlir əldə edirlər. 
Yalnız biz hələ ki, Bakı şəhərini bu şəhərlərin imkanları və infrastrukturu ilə müqayisə edə bilmərik. Burda festivala qatılan hotellərin ümumi nömrə fondu, şəhərin nəqliyyat infrastrukturu, ticarət mərkəzlərinin sayı, hava nəqliyyatı və hava limanının sərnişin dövriyyəsi imkanları və sair amillər nəzərə alınmalıdır.
Təbii ki, bir sualda ortaya çıxır. Ticarət festivalları zamanı hansı mallar satılır? Hansı mallara üstünlük verilir və nə kimi üsullardan parakəndə ticarət sektorunda istifadə edilir?
Adətən ticarət festivalları zamanı keçirildiyi məkanda fəaliyyət göstərən bütün parakəndə ticarət obyektləri və onlarla yanaşı digər ticarət müəsissələri də kütləvi şəkildə endirimlər tətbiq edirlər. Satılan mallardan və əşyalardan asılı olaraq endirimlər 20-95% arası ola bilər.
Burada ticarət mərkəzlərində fəaliyyət göstərən brend geyim, ayaqqabı, aksessuar dükanları, avtomobil, məişət avadanlığı, mebel, qab-qacaq, suvenir, saat, zinnət əşyaları və digər malların ticarətini edən şirkətlərin adını çəkmək olar.
Digər tərəfdən hər bir dövlət yerli istehsalata aid olan mallara da üstünlük verirlər. Bizim halda bu mallar kəlağayı, yerli dizaynerlərin geyimləri, müxtəlif əl işləri, milli musiqi alətləri, xalçalar, balıq kürüsü, şərablar və sair bu kimi nadir məhsullarımız ola bilərlər. 
Bir məsələni də unutmamalıyıq ki, festivalın keçirilməsi yalnız ticarətin intensiv işləməsi deyil, eyni zamanda şəhərdə bayram əhval-ruhiyyəsi hökm sürməlidir. Bu da müxtəlif konsertlərin, əyləncə proqramlarının, defile - moda nümayişi, idmançıların çıxışları, folklor ansamblarının çıxışları və sair bu kimi tədbirlərlə müşahidə olunur”, - deyə o qeyd edib. 
U.A.
www.oxu.az
"
"Aviadaşımalar sahəsində bəzi xidmətlər dövlət rüsumundan azad olunurXarici aviaşirkətlər yerli daşımalar bazarına cəlb ediləcək.Bu gün Milli Məclisin payız sessiyasının ilk plenar iclasında “Aviasiya haqqında” qanunda dəyişikliklər edilməsi barədə” qanun layihəsi müzakirəyə çıxarılıb.
Bu barədə Oxu.Az APA-ya istinadən xəbər verir.
Milli Məclisin payız sessiyasının ilk plenar iclasında İqtisadi siyasət, sənaye və sahibkarlıq komitəsinin sədri Ziyad Səmədzadə deyib ki, “Aviasiya haqqında” qanunda dəyişikliklər edilməsi haqqında” qanun layihəsində mülki aviasiya sahəsində xidmətlərə və ya hüquqi hərəkətlərə görə tələb olunan dövlət rüsumlarının sayı azaldılıb. 
Belə ki, qanuna təklif edilən dəyişikliklərdə İATA-nın “Mülki Aviasiya rüsumu” ekonom sinif, eləcə də İATA-nın “Mülki Aviasiya rüsumu” biznes və birinci sinif xidmətlərinə görə dövlət rüsumu ləğv edilib.
Bu qanuna dəyişiklik layihəsi “Dövlət rüsumu haqqında” qanununda da dəyişiklik edilməsini zəruri edib. “Dövlət rüsumu haqqında” Azərbaycan Respublikasının qanununda dəyişikliklər edilməsi barədə qanun layihəsində İATA-nın “Mülki Aviasiya rüsumu” ekonom sinif, eləcə də İATA-nın “Mülki Aviasiya rüsumu” biznes və birinci sinif xidmətlərinə görə müəyyən olunan dövlət rüsumumun dərəcələri də ləğv edilib.
İndiyədək İATA-nın “Mülki Aviasiya rüsumu” ekonom sinif xidmətinə görə 1 avro, biznes və birinci sinif xidmətlərinə görə isə 3 avro rüsum alınırdı.
Qeyd edək ki, “Aviasiya haqqında” və “Dövlət rüsumu haqqında” qanunlara dəyişiklik dünya maliyyə bazarlarında qeyri-sabit iqtisadi şəraitlə əlaqədar olaraq xarici aviaşirkətlərin yerli daşımalar bazarına cəlb edilməsi və ölkəmizin beynəlxalq hava limanlarından istifadə etməklə tranzit hava daşımalarının həcminin artırılması üçün əlverişli imkanların yaradılması məqsədi ilə hazırlanıb.
Layihədə bu imkanların zəruriliyi nəzərə alınaraq İATA-nın “Mülki Aviasiya rüsumu”nun ləğv olunması təklif olunur. Sonda qanun layihələri səsə qoyularaq qəbul edilib.
U.A.
www.oxu.az
"
" “AZAL Miles” proqramının “Gold” və “Platinum” statuslu iştirakçıları əlavə üstünlüklər əldə etdilər Artıq “AZAL Miles” bonus proqramının “Gold” və ya “Platinum” statuslu bütün iştirakçıları ailəsinin iki üzvü - bir böyük və 16 yaşına çatmayan uşaqla birgə “Business Class Lounge” gözləmə zallarından istifadə edə biləcəklər.
Oxu.Az-a “Azərbaycan Hava Yolları”-dan verilən məlumata görə, bunun üçün əvvəlki kimi iştirakçı kartını, həmçinin minik talonunu təqdim etmək lazımdır.
Bu qayda Azərbaycanın hava limanlarında “Azərbaycan Hava Yolları”nın bütün beynəlxalq reyslərinə şamil edilir.
Qeyd edək ki, bundan öncə “Business Class Lounge” gözləmə zallarına girişdən bilavasitə yalnız Gold/Platinum kartının sahibinin özü yararlana bilərdi.
“AZAL Miles” bonus proqramı haqqında ətraflı məlumat aviaşirkətin rəsmi internet saytında verilib:
https://www.azal.az/az/azal-miles/miles-programme. 
Proqram iştirakçısı olmayan şəxslər aşağıdakı link vasitəsilə qeydiyyatdan keçə bilərlər: 
http://ffj2.loyaltyplus.aero/j2loyalty/register.jsf?lang=az
“AZAL Miles” bonus proqramı ilə bağlı sualları ya azalmiles@azal.az email ünvanına və ya  www.azal.az saytındakı əlaqə forması vasitəsilə göndərmək olar.
N.O.
www.oxu.az
"
"Azərbaycanın rayonlarından birinə 20 min turist gəlibBalakən rayonuna gələn turistlərin sayı ildən-ilə artır. Əgər 2011-ci ildə rayona cəmi 8974 turist gəlmişdisə, cari ilin ötən 9 ayı ərzində onların sayı 20 minə çatıb.
Oxu.Az Fins.Az-a istinadən xəbər verir ki, bu barədə sentyabrın 27-də Balakəndə turizm işçilərinin peşə bayramına həsr olunan tədbirdə məlumat verilib.
Qeyd edək ki, rayon Tarix-Diyarşünaslıq Muzeyində yeni yaradılan Balakən rayonunun dərman bitkilərinə aid sərgi bura gələn turistlərin böyük marağına səbəb olub. 
Sərgidə nümayiş etdirilən 102 adda dərman bitkisinin hər biri haqqında ətraflı məlumat toplanıb.
U.A.
www.oxu.az
"
"“Tax Free” restoran və hotellərdə də tətbiq ediləcəkAzərbaycanda “Tax Free” sistemi restoranlar, hotellər, ekskursiyalar və digər xidmətlərdə də tətbiq ediləcək. 
Oxu.Az Fins.Az-a istinadən xəbər verir ki, bu barədə Mədəniyyət və turizm naziri Əbülfəs Qarayev Turizm günü münasibətilə keçirilən mətbuat konfransında məlumat verib.
Onun sözlərinə görə, hazırda sistem aeroportda tətbiq olunur, lakin nazirlik onun tətbiq sahəsinin genişləndirilməsi üçün tədbirlər görəcək.
Nazir vurğulayıb ki, hazırda sistem yalnız ticarət obyektlərini əhatə edir. “Tax Free” sisteminin operatoru Vergilər Nazirliyi müəyyən edilib. Vergilər Nazirliyi malların satışının rəsmiləşdirilməsi və ƏDV-nin qaytarılması işlərini təşkil edir.
“Tax Free” sistemi alındığı tarixdən 90 gün müddətində ölkə ərazisindən aparılan istehlak mallarına şamil edilir. Xərclərin məbləği 300 manatdan çox olmalıdır. Bura istehsal, yaxud kommersiya məqsədləri ilə bağlı xərclər daxil deyil.
14 yaşınadək şəxslərə münasibətdə tətbiq edilməyən bu sistem həmçinin aksizli mallara, ərzaq mallarına, dərman preparatları və tibbi ləvazimatlara, ölkə daxilində satışı ƏDV-dən azad edilən mallara, külçə şəklində qiymətli metallara, nəqliyyat vasitələri və onların ehtiyat hissələrinə, poçt və ya internet xidməti vasitəsilə ixrac edilən mallara da şamil edilmir.
U.A.
www.oxu.az
"
"Naxçıvanın turizm məkanları – FOTO + VİDEOSentyabrın 27-də bütün dünyada olduğu kimi, Azərbaycanda da Ümumdünya Turizm Günü qeyd olunur. 
Oxu.Az naxcivanxeberleri.com-a istinadla qədim Azərbaycan diyarı olan, gündən-günə müasirləşən Naxçıvan Muxtar Respublikasının turizm potensialından bəhs edən məqaləni və turistik məkanları əks etdirən fotoşəkilləri sizlərə təqdim edir.
Naxçıvan Muxtar Respublikasının coğrafi mövqeyi, özünəməxsus iqlimi, fauna və florası, qədim tarixə malik mədəniyyət abidələri turizmin inkişafı üçün əlverişli şərait yaradır. Burada qədim dövrlərin yadigarı olan tarixi-memarlıq abidələri - Möminə Xatın, Yusif Küseyir oğlu, Gülüstan türbələri, Qarabağlar Memarlıq Kompleksi, həmçinin təbiət abidələri - əsrlərdən bəri qorunub-saxlanılan, yaşı 800 ildən artıq olan Şərq çinarı, narbənd, tut ağacları və tarixi yaddaşı özündə əks etdirən qədim insanların ilk məskunlaşdığı Gəmiqaya abidəsi, Kilit mağarası, Qazma mağarası, bu yerlərin əzəmətinin, məğlubedilməzliyinin simvolu olan Əlincə qalası, möhtəşəmliyi ilə seçilən Haçadağ, Babək qalası, Göy-göl, Əshabi-Kəhf və yüzlərlə sənət əsərləri, ərazidə 250-dən çox mineral və müalicəvi əhəmiyyətli su mənbələrinin mövcudluğu və s. Naxçıvan diyarının analoqu olmayan turizm potensialıdır.




Bu potensialdan səmərəli istifadə etmək məqsədilə mühüm işlər görülmüş, şəhər və rayonlarda milli və müasir memarlığın nailiyyətlərini özündə cəmləşdirən istirahət parkları istifadəyə verilmiş, müasir tələblərə cavab verən mehmanxanalar tikilmiş, yeni abidələr ucaldılmış, tarixi yaddaşı əks etdirən qədim memarlıq abidələri bərpa və konservasiya edilərək əvvəlki görkəmlərinə qaytarılıb.
2008-ci ildə Duzdağ Fizioterapiya Mərkəzi, həmçinin Darıdağ Arsenli Su müalicəxanası müasir tələblər səviyyəsində yenidən qurulub, müayinə, müalicə və istirahət üçün hər cür şərait yaradılıb.




Muxtar respublikada mövcud olan dini ziyarətgahlar, pir və imamzadələr, xüsusilə müqəddəs “Qurani-Kərim”in “Əl-Kəhf” surəsində haqqında bəhs edilən Əshabi-Kəhf ziyarətgahı dini turizmin inkişafı baxımından mühüm əhəmiyyət daşıyır. 
“Əshabi-Kəhf Ziyarətgahı” Dini-Mədəni Abidə Kompleksində ziyarətçilərin ziyarət etməsi üçün hər cür şərait yaradılıb. Nuh peyğəmbərin Naxçıvan şəhərindəki məzarüstü türbəsi də turistlərin ən çox ziyarət etdikləri məkanlardan biridir.




Muxtar respublika ərazisində turistlərin marağı nəzərə alınmaqla Naxçıvan-Əshabi-Kəhf, Naxçıvan-Əlincəqala, Naxçıvan-Ordubad, Naxçıvan-Gəmiqaya, Naxçıvan-Qarabağlar, Naxçıvan-Batabat-Ağbulaq və Naxçıvan-Gülüstan turist marşrutları hazırlanıb.

A.S.
www.oxu.az
"
"Əbülfəs Qarayev: Azərbaycan hotellərində boş yerlərin tutulması çoxalıb“Ötən illə müqayisədə regionlarda bu ilin ilk yarım illiyində hotellərdəki boş yerlərin tutulması 23,5% artıb”.
Oxu.Az Report-a istinadən xəbər verir ki, bunu 27 sentyabr - Azərbaycanda “Turizm işçiləri günü” peşə bayramı ilə bağlı keçirilən mətbuat konfransında Mədəniyyət və turizm naziri Əbülfəs Qarayev deyib.
Nazirin sözlərinə görə, hotellərdə yerlərin dolma faizinə görə bu il artım çoxdur:
“Belə ki, İsmayıllı və Şamaxıda 92%, Göygöldə 95-100%, Qəbələdə 100%, Lerikdə 90%, Təngaltıda 95% yerlər tutulub. Hələ ki Mingəçevir və Xızıda (30%) bu il yerlərin tutulması az olub”.
U.A.
www.oxu.az
"
"Azərbaycanlı nazir: Yeni reyslər və aviaşirkətlər açılacaq“Turizm Şurasının 2017-ci ildə fəaliyyətə başlaması bu sahənin (turizm - red.) daha çox inkişaf etməsinə şərait yaradacaq. Şuranın tərkibində bir neçə dövlət qurumu birləşəcək”.
Oxu.Az Report-a istinadən xəbər verir ki, bunu 27 sentyabr - Azərbaycanda “Turizm işçiləri günü” peşə bayramı ilə bağlı keçirilən mətbuat konfransında Mədəniyyət və turizm naziri Əbülfəs Qarayev deyib.
“Ticarət festivallarının keçirilməsi də turizmin inkişafında böyük rol oynayır. Bu tədbirlərə xərclənən vəsaitin 20-30%-i geri qayıdır. Azərbaycanın gələn il ən azı iki dəfə 10-15 günlük ticarət festivalı keçirmək imkanı olacaq.
Azərbaycanda təsdiq edilən turizm zonaları - Quba, Qusar və Xızıda ərazilər artıq fəaliyyət göstərəcək. Bu zonalarla bağlı xüsusi layihələr hazırlanıb. 
Bu ərazilər prespektiv plan əsasında fəaliyyət göstərəcək. Eyni zamanda Dubay, Rusiya, Almaniyada olan nümayəndəliklərimizi digər ölkələrdə də açmağı planlaşdırırıq.
AZAL-la daimi əməkdaşlıq çərçivəsində yeni reyslər və aviaşirkətlər açılmasını təşkil edəcəyik”, - deyə nazir Azərbaycan Prezidentinin turizm ilə bağlı son sərəncamının mahiyyətini şərh edərkən deyib. 
U.A.
www.oxu.az
"
"Nazir: Azərbaycana gələn ərəb turistlərinin sayı səkkiz dəfə artıb“Ərəb ölkələrindən Azərbaycana gələn turistlərin sayı ötən illə müqayisədə 8 dəfə çox olub”.
Oxu.Az Report-a istinadən xəbər verir ki, bunu 27 sentyabr - Azərbaycanda “Turizm işçiləri günü” peşə bayramı ilə bağlı keçirilən mətbuat konfransında Mədəniyyət və turizm naziri Əbülfəs Qarayev deyib.
Nazir bildirib ki, Prezident İlham Əliyev tərəfindən “Turizm işçiləri günü”nün təsis edilməsi turizm sahəsinə göstərilən qayğının bariz nümunəsidir:
“Azərbaycan bir sıra beynəlxalq turizm təşkilatlarına üzvdür. Ölkəmiz turizmin inkişafı yolunda qətiyyətli addımlar atır. Bu sahə artıq dövlətin prioritet inkişaf sahəsinə çevrilib və hazırda bu sahədə böyük inkişaf var. 
Bütün dövlət orqanlarının turizm sahəsinin inkişaf etdirilməsi üçün vahid konsepsiya çərçivəsində fəaliyyət göstərməsi müsbət nəticə verir. Turizmin inkişafı ilə bağlı artıq bir sıra layihələr hazırlanıb, müzakirə olunub və Milli Məclisə təqdim ediləcək”.
Ə.Qarayevin sözlərinə görə, eyni zamanda, turizmin inkişafı ilə bağlı yeni strategiya hazırlanır: 
“Bu strategiyanın artıq bəzi bəndlərini nazirlik həyata keçirməyə başlayıb. Viza rejimin sadələşdirilməsi nəticəsində ölkəyə gələn turistlərin sayında xeyli artım olub. Bəzi ölkələrlə viza rejimi, demək olar ki, tamamilə ləğv edilib. Elə ölkələr var ki, onlardan gələn turistlərin sayı 20% artıb. 
Rusiya, Qazaxıstan və İrandan gələn turistlərin də sayında artım var. Rusiyada nümayəndəliyimizin açılması artıma müsbət təsir göstərib. Azərbaycana gələn turistləri bizim milli dəyərlərimizə, mədəniyyətimizə uyğunlaşdırmalıyıq. Çünki bura gələn turistlərin xərclədiyi vəsaitlər hesabına ölkənin büdcəsinə böyük məbləğdə vəsait daxil olur. 
Qeyri-neft sektorunun inkişafında turizm sektorunun rolu böyükdür. Bundan başqa, “Tax-Free” sisteminin tətbiq edilməsi də turistlərin cəlbində böyük rol oynayır”.
U.A.
www.oxu.az
"
"Bu gün turizm işçilərinin peşə bayramıdırBu gün Azərbaycan turizm işçilərinin peşə bayramıdır.
Oxu.Az xəbər verir ki, bu barədə Azərbaycan prezidenti İlham Əliyevin turizmin inkişafı ilə bağlı əlavə tədbirlər haqqında imzaladığı sərəncamda deyilir.
Bununla da ölkə başçısının sərəncamı ilə hər il sentyabr ayının 27-si Azərbaycan Respublikasında “Turizm işçiləri günü” peşə bayramı kimi qeyd ediləcək.
U.A.
www.oxu.az
"
"Bu il Azərbaycandan Antalyaya turist axını 39 faiz artıbCari ilin yanvar-avqust ayları ərzində Azərbaycandan Türkiyənin Antalya kurort bölgəsinə istirahətə gedənlərin sayı 39 % artıb.
Oxu.Az Report-a istinadən xəbər verir ki, bu barədə Antalyanın Ticarət-Sənaye Palatasının prezidenti Davud Çətin məlumat verib.
O, həmçinin Rusiyadan sözügedən bölgəyə turist axınının əhəmiyyətli dərəcədə azaldığını dilə gətirib. Qurum rəhbəri bildirib ki, göstərilən dövr ərzində Antalyaya cəmi 50 min turist gəlib ki, bu da ötən ilin analoji dövr göstəricisi ilə müqayisədə 90% azdır.
“Biz rusların yerini digər ölkələrin, xüsusilə İraq, Səudiyyə Ərəbistanı, Ukrayna və İsraildən olan turistlərin hesabına qismən doldurmağa çalışdıq. Lakin, əlbəttə ki, bu ölkələrdən turist axınının bir qədər artması da rusiyalı turistlərin yoxluğunu bizim üçün əvəz edə bilmədi”, - deyə Çətin bildirib.
Ötən il Türkiyəyə ümumilikdə 3,5 milyon turist səyahət edib ki, onların da 2,8 milyondan çoxu Antalya əyalətində dincəlib.
A.M.
www.oxu.az
"
"Azərbaycanın mülki aviasiyası Çikaqo ilə birbaşa hava əlaqəsini açıbUçuşlar həftədə iki dəfə olmaqla, “Boeing” təyyarəsi ilə həyata keçiriləcək. “Silk Way West Airlines” şirkəti Bakı və ABŞ-ın ən böyük nəqliyyat qovşağı – Çikaqo şəhəri (İllinoys ştatı) arasında birbaşa yük hava əlaqəsi açıb. 
Şirkətdən Oxu.Az-a verilən məlumata görə, Heydər Əliyev Beynəlxalq Hava Limanından O'Hare Beynəlxalq Hava Limanına ilk reys sentyabrın 18-də yerinə yetirilib. 
Cari ilin oktyabr ayından başlayaraq “Silk Way West Airlines” şirkətinin bu marşrut üzrə müntəzəm transatlantik uçuşları həftədə iki dəfə olmaqla, ən müasir yük təyyarələrindən biri “Boeing 747-8F Freighter” təyyarəsi ilə yerinə yetiriləcək.
Beləliklə, aviaşirkət Amerika Birləşmiş Ştatlarının yük daşımaları bazarında iştirakını daha da genişləndirəcək.
Qeyd edək ki, 2016-cı il  aprelin 6-da Azərbaycan və ABŞ hökumətləri iki ölkə arasında hava daşımaları bazarının liberallaşdırılmasına imkan verən “Open Skies” hava nəqliyyatı haqqında saziş imzalanıb. 
“Silk Way West Airlines” şirkəti Heydər Əliyev Beynəlxalq Hava Limanından qitələri birləşdirən tranzit mərkəz kimi istifadə edərək dünyanın müxtəlif regionlarına -  Asiya, Avropa, Yaxın Şərq və Şimali Amerikaya müntəzəm uçuşlar yerinə yetirir. 
Bu gün Azərbaycanın mülki aviasiyası özünü Şərq və Qərbi birləşdirən “Böyük İpək Yolu” layihəsinin rəsmi aviadaşıyıcısı kimi tanıdıb. 
U.A.
www.oxu.az
"
"Qərb bölgəsində üç və dördulduzlu hotellərin – QİYMƏTLƏRİBeşulduzlu hoteldə gecələmək, üçulduzlu hotel ilə müqayisədə 3 dəfə baha başa gələcək.Paytaxt Bakıda olduğu kimi, bölgələrdə də kifayət qədər hotel var. Xarici ölkələrdən gələn turistlər nəinki Bakıya, həmçinin ölkəmizin bölgələrinə də səfər edirlər. Elə ölkə vətəndaşları da istirahət dövründə rayonlardakı hotellərin xidmətindən istifadə edə bilərlər.
Oxu.Az Fins.az-a istinadən qərb bölgəsində yerləşən 3 və 4 ulduzlu hotellərin qiymətlərini təqdim edir. 
Həmin hotellərin bu qiymətə, doğrudan da layiq olub-olmadıqlarını müştərilər özləri müəyyən edə bilərlər. 
“Gəncə Hotel” - adambaşına 50 manat
Gəncə şəhərində yerləşən 3 ulduzlu “Gəncə Hotel”də bir nəfərlik otaqda gecələmək 50 manatadır. Bu qiymətə səhər yeməyi də daxildir. İki nəfərlik çarpayısı olan otaqda gecələmək 60 manatdır.
“Gəncə Hotel”də bir gecəlik luks otağın qiyməti isə 120 manatdır. Hoteldə səhər yeməyi və avtodayanacaq müştərilərə pulsuz təklif olunur. 
“Vego Hotel” - adambaşına 117 manat
Gəncədə yerləşən 4 ulduzlu “Vego Hotel”də bir nəfərlik otaqda gecələmək 97 manatdır.  İki nəfərlik otaqda gecələmək isə 115 manata başa gəlir. İki nəfərlik luks otağın qiyməti isə 130 manat təşkil edir.
Bu məbləğə səhər yeməyi və avtodayanacaqdan istifadə daxildir. Hoteldə saunadan istifadə etmək üçün əlavə 15 manat ödəməlisiz. 
“Cinema Butik Hotel” - adambaşına 50 manat
Gəncədə Cavadxan küçəsində yerləşən, 3 ulduzlu “Cinema Butik Hotel”də bir nəfərlik otaqda gecələmək 50 manatdır. İki nəfərlik otaqda qalmaq isə 60 manatdır. Bu qiymətə səhər yeməyi də daxildir. Hotelin luks otaqlarında gecələmək isə 120 manatdır.
“Gədəbəy Eldorado Hotel” - adambaşına 50 manat
Gədəbəydə yerləşən “Eldorado” mehmanxanasında qiymətlər adambaşına 50 manatdır. 2 nəfərlik otaq isə 60 manatdır. Göstərilən məbləğlərə səhər yeməyi də daxildir.
Həmçinin avtodayanacaqdan pulsuz istifadə edə bilərsiz. Hotelin luks otaqlarına gəlincə isə burada qiymət 250 manat təşkil edir ki, bu otaqda da 4 nəfər rahat istirahət edə bilər. Qeyd edək ki, hotel ulduz göstəricisi ilə təsnifatlanmayıb.
“Sərxan Hotel” - adambaşına 40 manat
Şəmkirdə yerləşən “Sərxan Hotel”də bir nəfərlik otaqda gecələmək adambaşına 40 manat təşkil edir, bu qiymətə səhər yeməyi də daxildir. İki nəfərlik otaqların qiyməti isə 50 manat təşkil edir.
İki nəfərlik luks otağın qiyməti 80 manat təşkil edir. Qeyd edək ki, “Sərxan Hotel”də ulduzsuz mehmanxanalar siyahısındadır. 
“İzel Hotel” - adambaşına 30 manat
Tovuzda yerləşən iki hoteldən biri – “İzel Hotel”də gecələmək bir nəfərlik otaqda adambaşına 30 manatdır. Bu qiymətə həmçinin səhər yeməyi də daxildir. İki nəfərlik otaqda səhər yeməyi daxil gecələmək isə 50 manat təşkil edir. “İzel Hotel”in də ulduzu yoxdur.
“Qərb Hotel” - adambaşına 30 manat
Ağstafada yerləşən 3 ulduzlu “Qərb Hoteli”ndə qiymət bir qədər ucuzdur. Belə ki, burada bir nəfərlik otaqda adambaşına bir gecə üçün 30 manat ödəməli olacaqsız, amma səhər yeməyi pulludur. Əlavə 3 manat ödəməklə səhər yeməyinə yağ, bal, yumurta və s. sifariş verə bilərsiz. İki nəfərlik otaqların qiymətinə gəlincə isə 35 manatdır. 
“Nesiboğlu Hotel” - adambaşına 25 manat
Ağstafada yerləşən digər bir 3 ulduzlu “Nesiboğlu Hotel”ində bir nəfərlik otaqda gecələmək 25 manat təşkil edir. Amma bu qiymətə səhər yeməyi daxil deyil. Səhər yeməyi sifariş etmək üçün əlavə 3 manat ödəyəcəksiz. İki nəfərlik otaqda gecələmək isə 35 manatdır. 
“Ayan Palace” - adambaşına 125 manat
Əgər qərb bölgəsində 5 ulduzlu hoteldə gecələmək istəsəniz, 3 ulduzlu hotellə müqayisədə 3 dəfə artıq pul ödəməli olacaqsız. 
Məsələn, Tovuzda yerləşən 5 ulduzlu “Ayan Palace” hotelində bir nəfərlik gecələmək adambaşına 125 manatdır. İki nəfərlik, yəni “dable” otaqlarda gecələmək isə 150 manatdır. Bu qiymətlərə səhər yeməyi və “spa” mərkəzindən istifadə daxildir.
U.A.
www.oxu.az
"
"“Pobeda” Rostov-Bakı-Rostov marşrutu üzrə uçuşlara başlayırÖlkəyə uçan lou-kosterlərin sayı artır. 
Rusiyanın büdcə aviadaşıyıcısı “Pobeda” oktyabrın 31-dən Rostov-Bakı-Rostov marşrutu üzrə müntəzəm uçuşlara başlayır.
Oxu.Az xəbər verir ki, Azərbaycanın Dövlət Mülki Aviasiya Administrasiyası müvafiq icazəni sözügedən aviaşirkətin uçuşları həftədə 4 dəfə yerinə yetirmək sorğusundan sonra verib.
Uçuşların bazar ertəsi, çərşənbə, cümə və bazar günləri yerinə yetirilməsi planlaşdırılır. 
Qeyd edək ki, bu, Azərbaycana uçuşlar yerinə yetirən artıq beşinci lou-kosterdir. Hazırda ölkəyə “Flydubai”, “WizzAir“, “Pegasus” və “AirBaltic” büdcə aviaşirkətləri uçuşlar həyata keçirir.
Dövlət Mülki Aviasiya Administrasiyası, həmçinin ölkə regionlarına uçuşlara başlanılması üçün bir sıra aviaşirkətlər ilə danışıqları davam etdirir. 
U.A.
www.oxu.az
"
"İstanbul turist azlığından şikayətlənirCari il Türkiyənin İstanbul şəhəri üçün turizm baxımından düşərli olmayıb. 
Ardıcılıqla bir neçə terror aktları bu tarixi şəhərə gələnlərin sayını kəskin azaldıb.
Oxu.Az-ın məlumatına görə, Fins.az Türkiyə KİV-nə istinadən xəbər verir ki, 8 ayın hesabatına əsasən, İstanbula 6,3 milyon turist gəlib. Bu isə ötən ilin müvafiq dövründə 8,1 milyon təşkil edirdi.
İtaliyadan gələn turist axını 57%, İspaniya və Yaponiyadan 52%, Rusiyadan 47%, Çindən 49% və Almaniyadan isə 19% olub.
Yerli mehmanxana sahibləri də turistlərin yoxluğundan dərin böhran keçirdiklərini bildiriblər.
U.A.
www.oxu.az
"
"Bakıda üçulduzlu hotellərin qiymətləriEskpertlər bu fikirdədir ki, belə hotellərdə qiymətlər ucuz, amma xidmət səviyyəsi isə aşağıdır.Paytaxt Bakıdakı hotellərdə qiymətlər ulduz göstəricisinə görə dəyişir. Hotellərdə qiymətlər, əsasən, otaqlara və göstərilən xidmətlərin sayı və keyfiyyətinə görə müəyyən olunur.  
Turistlərin daha çox seçdiyi üçulduzlu hotellərdə qiymətlər dörd və beşulduzlulardan daha ucuz başa gəlir. 
Oxu.Az Fins.az-a istinadən paytaxtımızda fəaliyyət göstərən üçulduzlu hotellərin qiymətlərini təqdim edir.
Qiymətlərə daxildir:
“Jasmin Hotel” - adambaşına tək otaq 50 manat + səhər yeməyi
“Shams Mini Hotel” – adambaşına tək otaq 45 manat + səhər yeməyi + 24 saat pulsuz çay, kofe + trenajor zalı
“Baku Palace Hotel” - adambaşına tək otaq 50 manat + 24 saat pulsuz çay, kofe
Yuxarıda göstərilən qiymətlər adambaşına bir gecəlik olan məbləğdir. Həmçinin siz göstərilən qiymətə pulsuz səhər yeməyindən və hər bir hotelin təklif etdiyi xüsusi pulsuz xidmətlərdən yararlana bilərsiz.
İki nəfərlik otaqlara gəlincə, burada qiymətlər 60 -100 manat arasında dəyişir.
“Jireh Hotel” – adambaşına iki nəfərlik otaq - 75 manat + səhər yeməyi
“Hotel Nemi” – adambaşına iki nəfərlik otaq 85 manat + səhər yeməyi
“Hotel Qız Qalası” – adambaşına iki nəfərlik otaq 60 manat + səhər yeməyi
Qeyd edək ki, bəzi hotellərdə iki nəfərlik lüks otaqlarda olur ki, bu cür otaqların qiyməti 100 manat civarındadır.
Eskpertlər belə hotellərin ucuz, amma xidmət səviyyəsinin aşağı olduğunu qeyd edirlər:
“Bakıda yerləşən üçulduzlu hotellərin sayına gəlincə, turizm üzrə ekspert Müzəffər Ağakərimov bildirib ki, hazırda hotellərin sayını dəqiq demək mümkün deyil.
Buna səbəb isə hotellərə lisenziya verilməsi sisteminin ləğv olunmasıdır. Qiymətlərə gəlincə isə ekspert qiymətlərin heç də baha olmadığını, ancaq bu mehmanxanalarda xidmət səviyyəsinin aşağı olduğunu vurğulayıb”.
U.A.
www.oxu.az
"
"AZAL-ın vitse-prezidenti: Şirkətin standartları bütün beynəlxalq tələblərə uyğundur“Azərbaycan Hava Yolları” Hava Nəqliyyatı Assosiasiyasının auditini beşinci dəfədir ki uğurla keçib.“Azərbaycan Hava Yolları” (AZAL) növbəti dəfə Beynəlxalq Hava Nəqliyyatı Assosiasiyasının İOSA (IATA Operational Safety Audit) standartına uyğunluğu üzrə audit yoxlama prosedurunu keçib. 
Bu audit AZAL aviaşirkətini bir daha mülki aviasiyada ən ciddi beynəlxalq təhlükəsizlik tələblərinə cavab verən etibarlı aviadaşıyıcı kimi təsdiqləyib. 
İOSA (IATA-nın İstismar Təhlükəsizliyinin Audit proqramı) - bir neçə bölmə üzrə strukturlaşdırılan bir neçə yüz məcburi standart və tövsiyə olunan prosedurlardır. Aviaşirkət auditin keçirilməsi zamanı bu standartlara və tövsiyə olunan prosedurlara cavab verdiyini təsdiq etməlidir.
Təhlükəsizlik təhlili təkcə aviaşirkətin istehsal fəaliyyətinin deyil, həm də onun təşkilati strukturunun qiymətləndirilməsini nəzərdə tutur. 
İnsan amili təsirindən risklərin minimallaşdırılması sistemi və düzəliş əməliyyatlarının vaxtında təmin edilməsinə imkan verən əks əlaqə sistemi nəzərdə tutulub.
Aviaşirkətin hər bir əməkdaşının hərəkətləri ən xırda təfərrüatına kimi qeyd edilir ki, bu da uçuşların təhlükəsizliyinin təmin edilməsi texnologiyası haqqında danışmağa imkan verir.
“Aviaşirkətimizdə təhlükəsizlik məsələsi hər zaman ən prioritet məsələlər sırasında olub. “Azərbaycan Hava Yolları” artıq beşinci dəfədir ki, İOSA auditini uğurla keçir və bu bir daha təsdiq edir ki, bizim standartlar bütün beynəlxalq tələblərə uyğundur”, - deyə AZAL-ın vitse-prezidenti Eldar Hacıyev bildirib. 
Qeyd edək ki, “Azərbaycan Hava Yolları” 1993-cü ildən IATA-nın üzvüdür.
2015-ci ilin iyun ayında aviasiya daşımaları sahəsində dünyanın ən nüfuzlu reytinq şirkəti olan “Skytrax” konsaltinq şirkəti AZAL-ı nüfuzlu dörd ulduz reytinqi - “The World's 4-STAR Airline” reytinqinə layiq görüb.



U.A.
www.oxu.az
"
"Səfir: Hindistan Azərbaycana birbaşa reyslərin açılmasında maraqlıdırAzərbaycanın Mədəniyyət və turizm naziri Əbülfəs Qarayev Hindistanın Azərbaycandakı səfiri Sanjay Rananı qəbul edib.
Bu barədə Oxu.Az Mədəniyyət və Turizm Nazirliyinə istinadən xəbər verir. 
Hindistan səfiri ilə görüşdə Azərbaycan-Hindistan arasında mövcud əməkdaşlığın vəziyyəti və əməkdaşlığın perspektivləri müzakirə edilib. 
Səfir S.Rana qeyd edib ki, ölkəsi Azərbaycan ilə mədəniyyət, incəsənət, kino və turizm sahələrində əməkdaşlığın dərinləşdirilməsində, bu məqsədlə iki ölkə arasında birbaşa reyslərin açılmasında maraqlıdır.
Ə.Qarayev Azərbaycanda Hindistan mədəniyyətinə ənənəvi xoş münasibətin olduğunu qeyd edərək bildirib ki, hər iki ölkənin xalqlarını tarixi əlaqələr bir-birinə bağlayır.
Sonda Ə.Qarayev S.Rananı 2017-ci ilin aprel ayında Bakıda keçiriləcək IV Mədəniyyətlərarası Dialoq Forumuna dəvət edib.
U.A.
www.oxu.az
"
"Azərbaycan və İran arasında aviareyslərin sayı artırılacaqRəsmi Tehran Azərbaycan tərəfinin İran vətəndaşları üçün viza rejimini ləğv edəcəyinə ümid edir.Azərbaycan və İran arasında aviareyslərin sayı artırılacaq.
Oxu.Az xəbər verir ki, bunu APA-ya İran prezidentinin müavini və Mədəni irs, Turizm və Əl İşləri Sənayesi Təşkilatının sədri Məsud Sultanifər deyib.
M.Sultanifər deyib ki, İran iki ölkə arasında sərnişindaşımanın həcminin artırılması üçün aviareyslərin sayının artırılmasını diqqətdə saxlayır.
“Bizim apardığımız araşdırmalar göstərir ki, İrana səfər etmək istəyən Azərbaycan vətəndaşları bəzi problemlərlə rastlaşır. Onlardan biri sərhəd keçid məntəqəsində sıxlığın olması və vətəndaşların qalması üçün yerlərin məhdud olmasıdır. Hər iki problem aradan qaldırılmalıdır”.
Prezidentin müavini əlavə edib ki, rəsmi Tehran Azərbaycan tərəfinin İran vətəndaşları üçün viza rejimini ləğv edəcəyinə ümid edir.
“Biz qarşımıza məqsəd qoymuşuq ki, ölkəmizə səfər edən Azərbaycan vətəndaşları üçün bütün lazımi şərait yaradılsın”, - deyə M.Sultanifər bildirib.
A.M.
www.oxu.az
"
"Ekoturizm marşrutları pasportlaşdırılacaqEkologiya və Təbii Sərvətlər Nazirliyində təbiət turizmi üzrə ixtisaslaşan şirkət və qrup nümayəndələrinin də daxil olduğu Ekoloji Turizm Şurasının ilk iclası keçirilib.
Oxu.Az xəbər verir ki, Ekologiya və Təbii Sərvətlər, Gənclər və İdman nazirliklərinin, turizm şirkətlərinin, dağçılıq təşkilatlarının, ictimai qurumların nümayəndələrindən ibarət olmaqla yaradılmış Ekoloji Turizm Şurasının sədri, ekologiya və təbii sərvətlər naziri Hüseyn Bağırov iclasda iştirak edib.
Tədbirdə Şuranın Əsasnaməsinin qısa zamanda hazır olacağı, Şuranın yaradılmasının məqsəd və məramı, qarşıda duran məsələlər, təbiət turizmi sahəsində nəzərəçarpacaq artımın olduğu, turizmin genişləndiyi, təbiətə kütləvi axının baş verdiyi bir vaxtda təbiətlə münasibətdə düzgün yanaşmanın vacibliyi, qarşıya çıxan problemlərin aradan qaldırılması, təbiətə qayğıkeş münasibəti formalaşdıran tərbiyəvi tədbirlərin görülməsinə ehtiyacın olması, gələcəkdə turizmin inkişafı sahəsində birgə fəaliyyətin həyata keçirilməsinin vacibliyi məsələlərinə toxunulub.
İclasda həmçinin, ekoturizm marşrutlarının pasportlaşdırılması, Milli parklarda və meşə ərazilərində marşrut sxemlərinin hazırlanması, marşrutlar üçün texniki təchizatın lazımı səviyyədə təmin edilməsinin vacibliyi, təhlükəsizlik tədbirlərinin görülməsi barədə fikir mübadiləsi aparılıb, Ekoloji Turizm Şurasının üzvü olan şirkət nümayəndələrinə qısa müddətdə qeyd olunan sahələr üzrə təkliflərini hazırlayaraq Şuranın katibliyinə təqdim etməsi qeyd edilib.
U.A.
www.oxu.az
"
"AZAL Fransa şirkəti ilə müqaviləsini yenilədi“Azərbaycan Hava Yolları” QSC (AZAL) ilə Fransanın “Aviareps” şirkəti arasında yeni müqavilə imzalanıb. 
Oxu.Az-ın məlumatına görə, bu barədə “Report” Fransa mediasına istinadən xəbər verir. 
Müqavilənin şərtlərinə görə, AZAL Fransa bazarında “Aviareps”lə əməkdaşlığını davam etdirəcək. 
Həmçinin tərəflər 11 ölkədə - Çin, Çexiya, Danimarka, Almaniya, Malayziya, Niderland, Norveç, İspaniya, İsveç, Türkiyə və Böyük Britaniyada əməkdaşlığı genişləndirməklə bağlı razılıq əldə ediblər. Razılığa əsasən, “Aviareps” bundan sonra da AZAL-ın bu ölkələrdə satış və marketinq siyasətini həyata keçirəcək. 
U.A.
www.oxu.az
"
"Azərbaycanda turizm sahəsində işləyənlər üçün yeni tələblərAzərbaycanda turizm sahəsi üzrə işləyənlər üçün icrası məcburi olan yeni tələblər qoyulur.
Oxu.Az xəbər verir ki, Milli Məclisdən Trend-ə verilən məlumata görə, bu, yeni hazırlanan “Turizm haqqında” qanun layihəsində öz əksini tapıb.
Layihədə qeyd edilir ki, turizm sahəsində bir sıra şəxslər mütləq peşə sertifikatı almalıdırlar. Həmin şəxslər hüquqi şəxs olan turagentin və ya turoperatorun, onların filialları və nümayəndəliklərində idarəetmə və ya nəzarət orqanında vəzifə tutan şəxs, habelə idarəetmə və ya nəzarət funksiyasını təkbaşına icra edən şəxs, turizm fəaliyyəti ilə şəxsən məşğul olan fərdi sahibkar, turizm təşkilatçısına tabe olan və turistlərin qəbulu ilə məşğul olan qurumun rəhbəri (menecer, baş menecer və s.) və ya bu funksiyanı təkbaşına icra edən şəxs (menecer, idarəçi, məsul şəxs), bələdçi, bələdçi-tərçüməçi, yerləşdirmə fəaliyyəti ilə məşğul olan fərdi sahibkar, yerləşdirmə vasitəsində turistlərin qəbulu ilə məşğul olan qurumun rəhbəri və ya bu funksiyanı icra edən şəxslərdir.
Layihəyə görə, nəzarət orqanının müəyyən etdiyi qaydalar üzrə peşə sertifikatı almamış şəxsin aidiyyatı fəaliyyəti həyata keçirməsi məsuliyyətə səbəb olacaq. Bu halda həmin şəxs barədə məlumat Dövlət Turizm Reyesytrinin aktiv bölməsindən çıxarılmalıdır. Şəxs peşə imtahanını uğurla verdikdə onun barəsindəki məlumatlar Dövlət Turizm Reyestrinin aktib bölməsinə daxil edilməlidir. Peşə imtahanı vermiş şəxsin arzusu ilə peşə sertifikatı elektron formada verilir.
Peşə sertifikatının sahibi barəsində məhkəmə tərəfindən oğurluq, etibardan sui-istifadə, dələduzluq, sənədlərin saxtalaşdırılması, rüşvət vermə və rüşvət alma maddələri üzrə ittiham hökmü çıxarıldıqda və ya eyni maddələr üzrə bəraətverici əsaslar olmadan cinayət işinə xitam verildikdə nəzarət orqanı müvafiq peşə sertifijkatını etbarsız hesab etməlidir.
E.Ə.
www.oxu.az
"
"Turizm zonaları üçün yeni güzəştlərAzərbaycanda dövlət turizm fəaliyyətini gömrük, investisiya, viza rejimi, vergi, rüsum və digər məcburi ödənişlərə güzəşt və imtiyazlar vasitəsilə stimullaşdıracaq.
Oxu.Az xəbər verir ki, Milli Məclisdən Trend-ə verilən məlumata görə, bu, yeni hazırlanan “Turizm haqqında” qanun layihəsində öz əksini tapıb.
Layihədə qeyd edilir ki, turizm fəaliyyətinə rəvac vermək üçün dövlət büdcəsindən Naxçıvan Muxtar Respublikası büdcəsinə subvensiyalar, habelə dövlət büdcəsindən və Naxçıvan Muxtar Respublikası büdcəsindən yerli büdcələrə subsidiyalar ayrıla bilər. Bu vəsaitlər həm müxtəlif səviyyəli proqramlar (dövlət proqramları, yerli proqramlar) çərçivəsində, həm də ayrı-ayrı hüquqi aktlarla ayrıla bilər.
Layihəyə görə, turizm və rekreasiya zonaları üçün bir sıra güzəşt və imtiyazlar tətbiq ediləcək. Bu güzəşt və imtiyazlara əsasən, turizm və rekreasiya zonalarında əsas infrastuktur dövlət hesabına yaradılacaq, belə ərazilər üçün Vergi Məcəlləsi ilə sadələşdirilmiş vergi müəyyən ediləcək.
Bununla yanaşı, müvafiq fondlar vasitəsilə ilə turizm infrastrukturu subyektlərinə güzəştli kreditlər veriləcək. Turizm infrastrukturu üçün nəzərdə tutulmuş və siyahısı müvafiq icra hakimiyyəti orqanı tərəfindən müəyyən edilən mallar idxal rüsumundan azad ediləcək. Turizm və rekreasiya zonalarında təqdim olunan məhsulların əmtəə nişanları dövlətin vəsaiti hesabına təbliğ ediləcək.
U.A
www.oxu.az
"
"AZAL-dan “Galaxy Note 7” ilə bağlı xəbərdarlıqMəhdudiyyətlər smartfonun alışıb yanması ilə bağlıdır.Avropa Aviasiya Təhlükəsizliyi Agentliyinin (EASA) tövsiyələrinə əsasən, “Azərbaycan Hava Yolları” sərnişinlərdən uçuş zamanı “Samsung Galaxy Note 7” smartfonlarını istifadə etməməyi və enerji şəbəkəsinə qoşmamağı xahiş edir. 
Oxu.Az-a AZAL-dan verilən məlumata görə, bu model smartfonun həmçinin qeydiyyatdan keçirilən baqajda daşınması da qadağandır.
Məhdudiyyətlər “Samsung Galaxy Note 7” smartfonlarının alışıb yanması halları ilə əlaqədar olaraq geri çağırılması barədə “Samsung” şirkətinin bu yaxınlarda verdiyi məlumatlar ilə bağlıdır.
AZAL-dan bildirilib ki, “Samsung Galaxy Note 7” smartfonları ilə səyahət edən sərnişinlər təyyarənin göyərtəsində smartfonun zədələnməsi, qızması və ya itməsi halında hava gəmisinin heyətinə dərhal məlumat verməlidirlər.
Ülviyyə R. Əli
www.oxu.az
"
"Əbülfəs Qarayev: Turistlər çox vaxt hotellərdə yer tapa bilmirlərNazir bəyan edib ki, artan tələbatı nəzərə alaraq, ölkədə yeni hotellər tikiləcək.“Azərbaycana gələn turistlər çox vaxt hotellərdə yer tapa bilmirlər. Bu, stimuldur. Ona görə də növbəti mərhələdə yeni hotellərin tikilməsi nəzərdə tutulur”.
Oxu.Az “Report”a istinadən xəbər verir ki, bunu Mədəniyyət və turizm naziri Əbülfəs Qarayev deyib.
Nazir bildirib ki, bu il Azərbaycana gələn turistlərin sayında kifayət qədər artım müşahidə olunub: 
“Viza rejiminin sadələşdirilməsi, qonaqpərvərlik sisteminin təkmilləşdirilməsi sahəsində aparılan işlər müsbət nəticəsini verməkdədir. Hazırda biz hotellərdə yerlərin məhdudluğu ilə rastlaşırıq”.
U.A
www.oxu.az
"
"Nazir: Azərbaycan turizmi inkişaf yolundadır“Bu gün Azərbaycan turizm sənayesi inkişaf yolundadır”.
Oxu.Az APA-ya istinadən xəbər verir ki, bu sözləri Mədəniyyət və turizm naziri Əbülfəs Qarayev “Bilik günü” münasibətilə Azərbaycan Turizm və Menecment Universitetində keçirilən tədbirdə deyib. 
“Turizm sənayesində 50 mindən artıq insan çalışır. Bu, hələ başlanğıcdır. Bu ildən etibarən prezident İlham Əliyevin sərəncamı ilə turizm işçilərinin peşə bayramı qeyd olunacaq. Bu, böyük hadisədir. Çünki turizm peşəsi ölkəmizdə özünəməxsus yer tutur”, - deyə nazir çıxışında qeyd edib. 
 
U.A
www.oxu.az
"
"Antalyada iki yüzdən çox şirkət fəaliyyətini dayandırıbŞəhərdə 140 Azərbaycan şirkəti fəaliyyətdədir.Hazırda Türkiyənin Antalya şəhərində 3201 xarici sərmayəli şirkət fəaliyyət göstərir.
Oxu.Az-ın məlumatına görə, APA Antalyanın Ticarət və Sənaye Palatasının açıqladığı məlumatlara istinadən xəbər verir ki, xarici şirkətlərin fəaliyyət göstərdiyi əsas sektorlar turizm və kənd təsərrüfatıdır.
Antalyada 493 Rusiya, 438 Almaniya, 185 Hollandiya, 164 Səudiyyə Ərəbistanı, 142 Azərbaycan, 137 İngiltərə, 135 Fransa, 120 İran və 113 Qazaxıstan kapitalına malik olan şirkət fəaliyyətdədir. Palatanın rəhbəri Davud Çetin bildirib ki, Antalyada son 1 ildə 316 birgə şirkət yaradılıb, 202 şirkət isə fəaliyyətini dayandırıb.
Qeyd edək ki, xarici investisiyalı şirkətlərin sayına görə Antalya İstanbuldan sonra ikinci yerdədir.
U.A
www.oxu.az
"
"Dünyanın ən bahalı 9 şəhəriHər il “The Economist Intelligence Unit” (EIU) dünyanın ən ucuz və ən bahalı şəhərləri haqqında 2 hesabat dərc edir.
Oxu.Az xəbər verir ki, “Worldwide Cost of Living” başlıqlı birinci hesabatda yemək, yanacaq xərcləri və əməkhaqları kimi faktorlar nəzərdən keçirilir.
ABŞ dollarının gücü və başqa ölkələrdə valyuta devalvasiyalarına görə, builki reytinqdə bir neçə ciddi dəyişiklik olmuşdur.
Beləliklə də dünyanın doqquz ən bahalı şəhərinin siyahısı.

9.  Seul, Cənubi Koreya 
Cənubi Koreyanın paytaxtı ictimai xidmətlərin və geyim xərclərinin baha olmasına görə siyahıda yüksəlir. EIU-nun hesabatlarına görə, Seul yaşayış xərclərinə görə Kopenhagen və Los-Ancelesə bərabərdir.

8. Kopenhagen, Danimarka
Şəhər əməkhaqlarının yüksək olmasına baxmayaraq, yüksək yaşayış xərclərinə görə builki siyahıda yerini qoruyur.

7. Nyu-York şəhəri, Amerika
EIU hesabatında bildirir ki, dolların güclənməsi və lokal inflyasiyalar Nyu-York şəhərinin digər şəhərlərə nisbətdə daha da bahalaşmasına səbəb olur. Buna misal olaraq bir kiloqram çörək üçün ortalama qiymət 8,26 dollardır. Bu şəhərin 2 qat daha bahalısı 1-ci sıradadır.

6. London, Böyük Britaniya
Londonda əməkhaqlarının artımı sabitdir və artan əmlak qiymətləri və inflyasiyalar ilə ayaqlaşmır. Londonda ortalama gəlir 30000 funt olmasına baxmayaraq, bir mülk üçün ortalama qiymət 500000 funtdan çoxdur.

5. Paris, Fransa
Avroya etimadın zəif olmasına görə, Paris top 10-luqdakı avrozonaya daxil olan yeganə şəhərdir. Aşağı valyutaya baxmayaraq, Paris hələ də yaşamaq üçün son dərəcə bahalı şəhərdir və yalnız alkoqol və siqaret qiymətləri digər məhsullarla müqayisədə daha münasibdir.

4. Cenevrə, İsveçrə
Cenevrədə demək olar hər şey bahadı. Xüsusilə, istirahət və əyləncə mərkəzlərinin qiymətləri dünyada ən yüksək qiymətlərdəndir.

3. Honkonq 
Honkonq yüksək yaşayış xərcləri və ictimai xidmətlərin baha olmasına görə pillədə son 1 il ərzində 7 pillə yüksəlmişdir.

2. Sürix, İsveçrə 
Bu qədər baha olmasının səbəblərindən biri İsveçrə frankının avrodan ayrı hesablanmasıdır. Yüksək gəlir və digər bahalı xərclər bu şəhərin 2-ci yerə yüksəlməsinə səbəb olmuşdur.

1. Sinqapur.
Kiçik ada dövlət artıq 3 ildir ki dünyanın ən bahalı şəhəri ünvanını qoruyur. Digər şəhərlə müqayisədə Sinqapurda yaşayış xərcləri və ictimai xərclər daha yüksəkdir.
N.O.
www.oxu.az
"
"Bu il əcnəbilər ölkəmizdə 2 milyard dollar xərcləyiblər2016-cı ilin I yarısında xarici ölkə vətəndaşları Azərbaycanda müxtəlif xidmətlərə görə 2 milyard dollar xərcləyiblər.
Oxu.Az xəbər verir ki, bu barədə Trend Azərbaycan Mərkəzi Bankının tədiyyə balansına istinadən məlumat verir.
Bununla belə, Azərbaycan vətəndaşları xaricdə 3,7 milyard dollar xərcləyiblər.
Tədiyyə balansına əsasən, qarşılıqlı xidmətlərin dövriyyəsi 5,7 milyar dollar təşkil edib, bunun 16,7 faizi (952 milyon dollar) nəqliyyat xidmətlərinin payına düşüb.
542 milyon dollar əcnəbilərin Azərbaycanda nəqliyyat xərcləri, 410 milyon dolları isə digər ölkələrdəki Azərbaycan rezidentlərinin xərcləri təşkil edib.
A.M.
www.oxu.az
"
"Kanadadan Azərbaycana pulsuz gələn səyahətçi – FOTOÖzünü Vadam adlandıran kanadalı qeyri-adi səyahətçi Bakıya gəlib.
Oxu.Az xəbər verir ki, qadın səyahətçi Trend-ə bildirib ki, səkkiz illik səyahəti ərzində dünyanın təqribən 15 ölkəsindən keçib.
Dağlar və meşələrdə səyahət edən Vadam qeyd edib ki, səyahət zamanı yalnız təbiətin verdiyi nemətlərə – meyvə, giləmeyvə, tərəvəzlə qidalanmağa üstünlük verir: “Piyada və avtostopla səyahət edirəm”.
O, barabanı ilə özünə qazanc əldə etdiyini deyir: “Sadəcə otururam və barabanda musiqi çalıram”.
Vadam Azərbaycanda çox müsbət enerjili mühit olduğunu əlavə edib: “Şəhərin arxitekturası və Bulvar çox xoşuma gəlir”.























U.A
www.oxu.az
"
"Bakı payız səyahətləri üçün populyar şəhərlər siyahısındadır“RoomGuru.ru” turizm xidməti payız səyahətləri üçün məşhur istiqamətləri açıqlayıb.
Bu barədə Mədəniyyət və Turizm Nazirliyindən Oxu.Az-a bildirilib. 
Reytinq cədvəli sentyabrın 1-dən oktyabrın 31-dək qabaqcadan mehmanxana və mənzil kirayələmə axtarışına dair məlumatlara əsasən tərtib edilib.
Rusiyalı turistlər arasında payız səyahətləri üçün ən populyar şəhərlər sırasına Praqa, İstanbul, Minsk, Bakı, Roma, Barselona, Berlin, Varşava, Tallinn və Paris daxildir. 
Azərbaycanın paytaxtına üç günlük payız səfərləri üstünlük təşkil edir. Səfərlər üçün büdcəyə uyğunluq baxımından ən sərfəli şəhərlər Minsk və Varşavadır.
Mövsümdə 10 ən populyar xarici kurort ölkəsi siyahısına isə Yunanıstan, Kipr, Türkiyə, İspaniya, İtaliya, Çexiya, Tailand, Bolqarıstan, Monteneqro və Xorvatiya daxildir. 
Büdcəyə uyğunluq baxımından ən sərfəli ölkə Bolqarıstan, ən bahalı ölkə İtaliyadır.
U.A
www.oxu.az
"
"Ölkədə iki və üçulduzlu hotellər şəbəkəsi qurulacaqNazir turizmçilərlə görüş keçirib. “Yaxın gələcəkdə iki və üçulduzlu hotellər şəbəkəsinin yaradılması nəzərdə tutulur. Bununla da ölkəmizə müxtəlif təbəqələrdən olan xarici turistlərin axını təmin edilmiş olacaq”.
Oxu.Az xəbər verir ki, bu barədə Mədəniyyət və turizm naziri Əbülfəs Qarayev Azərbaycan Turizm Assosiasiyasında (AZTA) turizm şirkətlərinin nümayəndələri ilə toplantıda deyib. 
Nazir deyib ki, Azərbaycanda turizm sənayesinin inkişafı üçün atılan addımlar öz bəhrəsini verməkdədir:
“Bu gün turizm Azərbaycan iqtisadiyyatının qeyri-neft sektorunun aparıcı qüvvəsinə çevrilməkdədir. Son bir neçə ildə ölkəmizdə böyük turizm infrastrukturu qurulub, brend hotellər istifadəyə verilib.
Bunun nəticəsində dünya turizm bazarında Azərbaycan lüks turizm xidmətləri təklif edən ölkə kimi tanınıb. İndi bu sahədə görülən işlər davam etdirilməkdədir”, - deyə Ə.Qarayev əlavə edib. 
Ülviyyə R. Əli
www.oxu.az
"
"Nazir: Azərbaycanda turizm mövsümi olmamalıdır“Biz çalışırıq ki, Azərbaycanda turizm mövsümi xarakter daşımasın. Bu istiqamətdə daimi inkişaf olmalıdır”.
Oxu.Az xəbər verir ki, bu barədə Mədəniyyət və turizm naziri Əbülfəs Qarayev Azərbaycan Turizm Assosiasiyasında (AZTA) turizm şirkətlərinin nümayəndələri ilə toplantıda deyib.
Nazir deyib ki, bunun üçün dəniz turizminin inkişafı, rekreasiya zonalarının yaradılması, sağlamlıq turizminin növlərinin artırılması, qış turizminin daha da inkişaf etdirilməsi də əsas istiqamətlərdəndir.
Ə.Qarayev xatırladıb ki, Azərbaycana xarici turistlərin cəlb olunması üçün təbliğat işlərinin daha da gücləndirilməsi vacibdir. 
Ülviyyə R. Əli
www.oxu.az
"
"“Tax Free”yə qoşulan ticarət obyektlərinin sayı artırılacaqNazir Azərbaycan prezidentinin sərəncamını şərh edib.“Dövlət başçısının sentyabrın 1-də imzaladığı sərəncam respublikamızda turizmin inkişafına yeni təkan verəcək. 
Sərəncamda Turizm Şurasının yaradılması, turizm sahəsinin müasir tələblər baxımından yenidən qurulması, ölkənin turizm potensialının təşviqi, yeni əlverişli aviareyslərin açılması, ticarət festivallarının (“shopping festival”) keçirilməsi, o cümlədən digər mühüm məsələlər öz əksini tapıb və müvafiq tapşırıqlar verilib”.
Oxu.Az xəbər verir ki, bu barədə Mədəniyyət və turizm naziri Əbülfəs Qarayev Azərbaycan Turizm Assosiasiyasında (AZTA) turizm şirkətlərinin nümayəndələri ilə toplantıda deyib. 
“Bu sərəncam Azərbaycan turizminin inkişafının növbəti mərhələsini müəyyən edərək, turizm sənayesində çalışan hər bir işçinin üzərinə məsuliyyət qoyur. İndi ölkəmizdə mövcud olan bütün turizm sənayesi işçiləri xidmət səviyyəsinin daha da yüksəldilməsi işinə öz töhfəsini verməlidir. 
Bu məqsədlə Azərbaycan Turizm və Menecment Universiteti Azərbaycan Turizm Assosiasiyası ilə birlikdə xidmət sahəsində çalışanlar üçün kursların, treninqlərin təşkili istiqamətində işlərin həyata keçirilməsini də nəzərdə tuturuq”.
Ölkəmizdə tətbiq olunan “Tax Free” sisteminin əhəmiyyətinə toxunan Ə.Qarayev bildirdi ki, bu sistemə qoşulan ticarət obyektlərinin sayının artırılması təmin olunacaq. 
Ticarət festivallarının (“shopping festival”) keçirilməsi istiqamətində görüləcək işlərlə əlaqədar olaraq turizm obyektləri də müvafiq təkliflər verə bilərlər.
Ülviyyə R. Əli
www.oxu.az
"
"İran səfiri: Azərbaycana təyyarə reyslərinin sayı artırılmalıdırMədəniyyət və turizm naziri Əbülfəs Qarayev İranın Azərbaycandakı səfiri Möhsün Pak Ayinin səlahiyyət müddətinin bitməsi ilə əlaqədar qəbul edib.
Oxu.Az-a nazirlikdən verilən məlumata görə, görüşdə iki ölkə arasında son dörd il ərzində həyata keçirilən layihələr haqqında fikir mübadiləsi aparılıb. Qeyd olunub ki, ölkə rəhbərləri arasında olan əlaqələr xalqlar arasındakı münasibətlərə öz töhfəsini verib. 
Nazir iki ölkə arasında həm turizm, həm də mədəniyyət sahəsində əlaqələrin sürətlə inkişaf etdiyini vurğulayaraq, son illər Azərbaycanda İran turistlərinin sayının kifayət qədər artdığını bildirib. Bu amilin Azərbaycan və İran turizm şirkətləri arasında əməkdaşlıq əlaqələrinin inkişafına şərait yaratdığını qeyd edib. 
Görüş zamanı cari ildə İranda təşkil olunacaq Azərbaycan Mədəniyyət günləri haqqında da müzakirələr aparılmışdır.
Qeyd olunub ki, yaxın günlərdə Azərbaycan nümayəndə heyəti tədbirin keçiriləcəyi şəhərlərdə infrastrukturla tanışlıq məqsədilə İrana səfər edəcək. İran səfiri qeyd edib ki, hazırda İrandan Azərbaycana ay ərzində 18 təyyarə reysi həyata keçirilir və turistərin artan marağını nəzərə alaraq reyslərin sayının artırılması zərurəti yaranıb. 
Nazir son günlərdə ölkə başçısı tərəfindən turizm sahəsində imzalanan sərəncamların turizmin inkişafına təkan verəcəyini bildirib və bu istiqamətdə həyata keçiriləcək tədbirlərin İran turistlərin Azərbaycana gəlməsi üçün imkanlarının genişləndirəcəyini əminliklə vurğulanıb. 
Ülviyyə R. Əli
www.oxu.az
"
"Səfir: Ərəb turistləri Azərbaycanda biznes qurmaq istəyir“Ərəb turistlərinin arasında Azərbaycanda biznes qurmaq istəyən şəxslər də var”.
Oxu.Az Report-a istinadən xəbər verir ki, bu barədə Azərbaycanın turizm potensialına həsr olunmuş məqalədə BƏƏ-nin Azərbaycandakı səfiri Məhəmməd Əhməd Hamil Əl-Qubaisi bildirib. 
“Azərbaycan prezidenti tərəfindən biznes üçün yaradılan şərait investorlar üçün əlverişlidir. BƏƏ-dən investorlar daha çox qeyri-neft sektoruna, xüsusilə, kənd təsərrüfatı sahəsinə sərmayə qoyuluşunda maraqlıdır. BƏƏ-nin böyük hissəsi səhradır, Azərbaycan isə münbit torpaqlara malikdir”, - deyə səfir qeyd edib. 
Səfir, həmçinin vurğulayıb ki, Azərbaycan və BƏƏ arasında ticarət əlaqələrinin yüksək göstəricilərinin əldə olunması üçün səylərini əsirgəməyəcək: 
“İnanıram ki, Azərbaycan hökumətinin dəstəyi ilə biz yaxın zamanlarda yeni uğurlar qazanacağıq”.
U.A
www.oxu.az
"
"Rusiyadan Azərbaycana gələn turistlərin sayı açıqlandıCari ilin birinci rübündə xaricə səfər edən Rusiya vətəndaşlarının sayı ötən ilin müvafiq dövrü ilə müqayisədə 13,1% azalaraq 13,2 milyon nəfər təşkil edib.
Oxu.Az APA-ya istinadən xəbər verir ki, bu barədə Rusiyanın Federal Dövlət Statistika Xidməti məlumat yayıb. 
Rusiya vətəndaşlarının ən çox səfər etdiyi istiqamətlər arasında Finlandiya (1,26 milyon nəfər), Qazaxıstan (1,25 milyon nəfər), Ukrayna (816 min nəfər), Çin (712 min nəfər), Estoniya (698 min nəfər), Polşa (581 min nəfər), Almaniya (468 min nəfər), Tailand (441 min nəfər), İspaniya (321 min nəfər).
Rusların ən çox səfər etdiyi ölkələr arasında Azərbaycan da var. Hesabat dövründə şimal qonşumuzdan ölkəmizə 267 min nəfər səfər edib.
U.A
www.oxu.az
"
"Ərəblərin Azərbaycana gəlmə səbəbləri açıqlandıÖtən illərə nisbətən bu il körfəz ölkələrindən gələn turistlərin sayının çoxaldığına şəhər sakinləri də şahid olublar. 
Oxu.Az Fins.Az-a istinadən xəbər verir ki, ekspert Murad Kərimovun bildirdiyinə görə, ərəblərin ölkəmizə gəlməyinə şərait yaradan yerli turizm şirkətlərindən əlavə, körfəz ölkələrinin turizm nümayəndəliklərinin Azərbaycandakı hotellərlə əlaqə saxlaması və ərəb turistləri üçün yer rezerv etməsi məsələyə müsbət təsir göstərib.
Ekspertin fikrincə, onların ölkəmizə olan maraqları isə bir neçə səbəbi var. Bura hətta geyim belə daxildir. Əksər Avropa ölkələrində öz əlbisələrində rahat gəzə bilməyən turistlər ölkəmizdə bu şəraitdən asanlıqla faydalana bilirlər. Hətta bəzi ərəb turistlər vəhşi ov quşlarını da özləri ilə gətirirlər.
Eyni zamanda asan viza əldə etmək də öz sözünü deyir. Hətta İraq aviaşirkətlərinin də Azərbaycana reyslər təşkil etdiyi bildirilir.
Həmçinin ölkəmizdə olan təbii şərait, yaşıllıqlar körfəz ölkələrindən olan turistləri bir qədər də cəlb edir. Onların əsas istiqamətləri Bakı-Quba-Qusar və Qəbələdir. İstirahət mərkəzləri kimi Şahdağ və Ləzə kəndinə üstünlük verirlər. Bakı və Bakıətrafı turlar ərəb turistləri üçün orta hesabla 150-200 dollara başa gəlir.
Qeyd edək ki, körfəz ölkələrindən ən çox turistlər İraq və Səudiyyə Ərabistanından gəlirlər. İraqdan gələnlər, əsasən, 4 ulduzlu hotellərə üstünlük versələr də, Ərəbistandan olan turistlər ən çox 5 ulduzlu hotellərdə qalmağa üstünlük verirlər.
Ekspertin sözlərinə görə, ötən illərlə müqayisədə ərəb turistlərin ölkəmizə gəlməsində 18 dəfə artım müşahidə olunub. Mədəniyyət və Turizm Nazirliyinin mətbuat xidmətindən isə bildiriblər ki, körfəz ölkələrindən gələn turistlərin dəqiq sayı sentyabr ayının sonunda məlum olacaq.
Turizm mövsümünün bitməsi hazırda körfəz ölkələrindən gələn turistlərin azalacağını deməyə əsas verir. Lakin azalmanın olub-olmayacağı bəlli deyil. M.Kərimovun sözlərinə görə, bu il ilk dəfə belə hal olduğundan statistik göstərici yoxdur, ona görə də onların növbəti aylarda kütləvi şəkildə gələcəkləri barədə hər hansı bir söz demək mümkün deyil. 
U.A
www.oxu.az
"
"Belarus aviaşirkəti Azərbaycanda filialını açdıVergilər Nazirliyi Belarusa məxsus “Belavia aviaşirkəti” ASC-nin Azərbaycandakı nümayəndəliyini dövlət qeydiyyatına alıb. 
Oxu.Az bu barədə “Vergilər” qəzetinə istinadən xəbər verir.
Nümayəndəlik Bakı şəhəri, Xətai rayonu, Afiyəddin Cəlilov küçəsi, ev 4/1 ünvanında yerləşir. Belarus şirkətinin qanuni təmsilçisi Rusiya vətəndaşı olan Vüqar Seyran oğlu Musayevdir. 
Ülviyyə R. Əli
www.oxu.az
"
"Baş nazirdən “Tax Free” ilə bağlı – QƏRARNazirlər Kabineti “Əcnəbilər və vətəndaşlığı olmayan şəxslər tərəfindən Azərbaycan Respublikasının ərazisində alınmış, istehsal, yaxud kommersiya məqsədləri üçün nəzərdə tutulmayan mallara görə ödənilmiş əlavə dəyər vergisinin qaytarılması üçün elektron vergi hesab fakturasının vahid forması”nın təsdiq edilməsi haqqında qərar qəbul edib.
Oxu.Az xəbər verir ki, qərar baş nazir Artur Rasizadə tərəfindən imzalanıb.
Qərarda bildirilir: “Əcnəbilər və vətəndaşlığı olmayan şəxslər tərəfindən Azərbaycan Respublikasının ərazisində alınmış, istehsal, yaxud kommersiya məqsədləri üçün nəzərdə tutulmayan mallara görə ödənilmiş əlavə dəyər vergisinin qaytarılması üçün elektron vergi hesab fakturasının vahid forması” təsdiq edilsin.
ƏDV aşağıdakılara əməl edildiyi halda qaytarılır:
- bir elektron vergi-hesab fakturası üzrə malların dəyəri (ƏDV ilə birlikdə) 300 manatdan çox olduğu hallarda tətbiq edilir:
- E-VHF tərtib edildiyi gündən 90 gün ərzində ölkə ərazisini tərk edərkən həmin e-VHF-da gömrük orqanı tərəfındən müvafıq qeyd aparılarsa;
- ƏDV-nin geri qaytarılmasını ölkə ərazisini tərk edərkən müvəkkil bankdan tələb edə və ya bu e-VHF-da göstərilən hesaba köçürülməsi məqsədi ilə bunun üçün yaradılmış qutuya atıla bilər.
Ülviyyə R. Əli
www.oxu.az
"
"Qurban bayramında hara gedək? – TƏKLİFLƏR + QİYMƏTLƏRQarşıdan müqəddəs Qurban bayramı gəlir. Nazirlər Kabinetinin qərarı ilə 4 gün - sentyabrın 10-dan 13-dək qeyri-iş günü olacaq. İstirahət üçün bundan yaxşı imkan?!
Oxu.Az Fins.Az-a istinadən xəbər verir ki, ölkə vətəndaşları Qurban bayramı dövründə istər yerli, istərsə də xarici ölkələrə olan turlardan istifadə edə bilərlər.
Şəki-Qax-Zaqatala turu - 155 manat
Daxili turlardan biri ölkənin Şəki-Qax-Zaqatala zonasına təşkil edilir. 3 günlük tur adambaşına 155 manatdır. “Atlas travel” turizm şirkətinin təklif etdiyi bu səyahət paketi 3 gün 2 gecəni əhatə edir. Paketə gündə 3 dəfə qidalanma, həmçinin nəqliyyat və fotosessiya xərcləri daxildir. Bu tur zamanı istifadəçilər 4 ulduzlu Şəki hotelində yerləşirlər. İik gün ərzndə isə Zaqatala və Qaxı gəzirlər.
Cənub bölgəsinə səyahət – 105 manata
Digər yerli turizm şirkəti olan “Online Travel”nin təşkil etdiyi Lerik və Lənkəran turları iki günü əhatə edir. Turun qiyməti müştərinin hansı variantı seçməsindən asılı olaraq dəyişir. 11-12 sentyabrda baş tutacaq turda hər şey daxil paket 105 manatdır. Bura gündə 3 dəfə qidalanma, nəqliyyat və fotosessiya daxildir.
Həmin turun “ekonom” paketi də var – adambaşına 85 manat. Bu qiymətə yalnız yol xərci, hotel və səhər yeməyi daxildir. 5 yaşına qədər uşaqlara görə isə heç bir pul ödənilmir. 
Hər 10-cu adam pulsuzdur
Turizm şirkətləri yerli turlar üçün endirimlər də edirlər. Belə ki, yerli turizm məkanlarına səyahət çərçivəsində səfərlər qrup halında olarsa, hər 10-cu adamın səyahəti pulsuzdur. Misal üçün dostlarınız və qohumlarınızla tura gedirsizsə, onda bir nəfərin puluna qənaət etmiş olacaqsız.
Dubay səyahəti 410 dollar
Qurban bayramında ölkə vətəndaşları xaricə də səyahət edə bilərlər. Bura əsasən, yaxın xarici ölkələr - Türkiyə və Dubay daxildir. 9-10 sentyabr tarixlərində Dubaya 5 gün 4 gecəlik olan turların bir nəfərlik dəyəri 410 dollar təşkil edir. Bu məbləğə aviabilet, səhər yeməyi və aeroport-hotel-aeroport transferi daxildir. Amma 80 dollar viza rüsumu əlavə ödənilir.
Qeyd edək ki 410 dollarlıq turda müştərilər 2 ulduzlu hoteldə qalmalı olacaqlar. 3 ulduzlu hotel üçün 425 dollar, 4 ulduzlu hotel üçün isə 570 dollar ödəmək lazımdır.
İstanbula səyahət  - 280 dollar
İstanbula səyahət etmək istəyənlər isə 3 ulduzlu hotellərdə istirahət  üçün 280 dollar ödəməli olacaqlar. “Turizm.az” şirkətinin təqdim etdiyi 3 gecə və 4 günlük bu tura aviabilet, hotel transfer, səhər yeməyi və sığorta xərcləri daxildi. 
U.A
www.oxu.az
"
"Azərbaycan müsəlman turistləri üçün iyirmi ən yaxşı ölkədən biridir – CƏDVƏL“Mastercard” və “CrescentRating” müsəlman turistlərin səyahət istiqamətləri və tələblərini araşdıran Müsəlmanların Qlobal Səyahət İndeksi (GMTI) 2016 hesabatını dərc edib.
Oxu.Az xəbər verir ki, hesabata əsasən, Malayziya, BƏƏ və Türkiyə ən yüksək indeks göstəricilərinə malik olmaqla müsəlman turistlər üçün ən məşhur istiqamətlər siyahısında ilk sıralarda yer alıblar. 
130 turizm istiqamətini əhatə edən araşdırma nəticəsində İslam Əməkdaşlıq Təşkilatı (İƏT) ölkələri sırasında Azərbaycan 20-ci yerdə qərarlaşıb.
Ötən ilin hesabatı ilə müqayisədə BƏƏ bir pillə irəliləyərək İƏT istiqamətləri siyahısında ikinci yerə sahib çıxıb. Fars körfəzi ölkələrinin Əməkdaşlıq Şurasının digər üzvləri olan Qətər, Səudiyyə Ərəbistanı, Oman və Bəhreyn də ilk onluqda yer alıblar. Siyahıda liderliyi Malayziya qoruyub saxlayıb.
İƏT-ə üzv olmayan ölkələrdən isə Sinqapur birinci olub. Növbəti sıralarda Tayland, Böyük Britaniya, CAR və Honkonq qərarlaşıb.
Bununla yanaşı, araşdırmanın nəticələrinə əsasən, 2015-ci ildə qlobal olaraq orta hesabla 117 mln. müsəlman turist qeydə alınıb ki, bu da ümumilikdə turizm bazarının 10%-ni təşkil edir. 
Sözügedən göstəricinin 2020-ci ilədək 168 mln. nəfərə və ya ümumi turist axınının 11%-nə çatacağı gözlənilir. Qeyd olunan tarix üçün müsəlman turistlərin xərclərinin 200 mlrd. ABŞ dollarını üstələyəcəyi proqnozlaşdırılır. 
Asiya və Avropa ölkələri ümumilikdə müsəlman turist axınının 87%-ni qəbul etməklə müsəlman turistləri cəlb edən əsas iki region olub.
Sürətlə inkişaf edən bu sektor üzrə ən geniş araşdırmanın nəticələrinə əsasən, təqdim olunmuş hesabatda Orta Şərq və Afrika regionundan 8 ölkə müsəlman turistləri üçün ən yaxşı səyahət istiqamətlərinin ilk onluğunda yer alıb.
“Orta Şərq və Afrika regionundan olan 8 ölkənin “MasterCard” və “CrescentRating”in təqdim etdiyi Müsəlmanların Qlobal Səyahət İndeksi 2016 hesabatında yüksək sıralarda yer alması bizi sevindirir. Bu göstəricilər regionun inkişafı və sürətlə böyüməkdə olan müsəlman turist bazarının tələblərinə köklənməsini vurğulayır.
Bu da məqsədəuyğun bir addımdır, belə ki, məhz müsəlman turist sektoru uzunmüddətli dayanıqlı iqtisadi inkişafın aparıcı qüvvələrindən birinə çevrilməkdədir”, - deyə “Mastercard”ın Orta Şərq və Afrika regionu üzrə prezidenti Raqu Malhotra (Raghu Malhotra)bildirib.
GMTI130 turizm istiqamətini dünyanın ən sürətlə inkişaf edən turizm sektoru üzrə müfəssəl təhlilini həyata keçirən və bu sahədə dolğun məlumat təqdim edən bir araşdırmadır. Bu indeks turizm məkanlarına, səyahət xidmətlərinə və investorlara müsəlman turizm sektorunun inkişafı və dəyişikliklərini izləməyə imkan verən bir göstəricidir. 
130 turizm istiqamətinin hər biri GMTI-də ailəvi istirahətinuyğunluğu, xidmət səviyyəsi, təklif olunan imkanlar və seçimlər, marketinq təşəbbüsləri və turist axını kimi meyarlara əsasən qiymətləndirilir.
Bu ildən etibarən daha iki meyar – hava nəqliyyatı və vizanın alınması ilə bağlı əməliyyatlar da nəzərdən keçirilir. Bu keyfiyyətlər ümumilikdə qiymətləndirilərək hər bir təyinat nöqtəsi üçün vahid indeks tərtib olunur. 
Hesabatın tam versiyası ilə buradan tanış olmaq mümkündür.



Ülviyyə R. Əli
www.oxu.az
"
"Dünya üzrə turizm gəlirləri artıbTurizmin qlobal ÜDM-ə töhfəsi 7,2 trilyon dollara çatıb.Dünya Turizm Təşkilatının (UNWTO) hesablamalarına görə, 2015-ci ildə dünyada turizmdən əldə edilən gəlirin real həcmi 4,4% artaraq 1,26 trilyon dollara çatıb. Turizm sahəsinin dünya üzrə ÜDM-ə töhfəsi 7,2 trilyon dollara çatır.
Oxu.Az AZƏRTAC-a istinadən xəbər verir ki, orta hesabla dünyada hər 11 iş yerindən birini birbaşa və ya dolayı şəkildə bu sahənin hesabına təmin edilir.
Keçən il turizm agentliklərində, mehmanxana biznesində, aviasiya daşımalarında və restoranlarda bilavasitə turistlərə xidmət edən 2,5 milyon iş yeri yaradılıb. Əmtəə və xidmətlərin qlobal ixracında turizmin payı artaraq 7%-ə çatıb. 
Həcminə görə yalnız yanacaq və kimya sənayesindən geri qalan turizm sahəsi qida məhsulları istehsalını və avtomobilqayırma sənayesini də qabaqlayır.
Dünya Turizm və Səyahətlər Şurasının (DVTTC) proqnozlarına görə, 2016-cı ildə bu sektorda artım göstəricisinə görə bütövlükdə dünya iqtisadiyyatının artım göstəricisindən çox olacaq.
U.A
www.oxu.az
"
"Bakıda mütləq getməli olduğunuz 10 muzey – FOTO  Oxu.Az seyyah.az-a istinadla Bakıda yerləşən ən məşhur 10 muzeyi təqdim edir:
1. Milli Azərbaycan Tarix Muzeyi

Azərbaycanın ən qədim muzeyi hesab edilən Tarix Muzeyi 1920-ci ildə yaradılıb. Muzeyin fəaliyyət göstərdiyi bina 1896-cı ildə inşa olunub, mülkün keçmiş sahibi isə neft maqnatı Hacı Zeynalabdin Tağıyev olub. Muzeyin kolleksiyalarında qədim zamanlardan bu günlərədək Azərbaycanın tarixinin əks olunduğu ölkənin siyasi tarixinin və sosial-iqtisadi həyatının sənədlərinin əsli toplanıb.
2. Hacı Zeynalabdin Tağıyevin ev muzeyi

Azərbaycanın məşhur xeyriyyəçisi Hacı Zeynalabdin Tağıyevin xatirəsini əbədiləşdirmək məqsədilə onun yaşayış mülkündə yerləşən Milli Azərbaycan Tarixi Muzeyində 9 otaqdan ibarət H.Z.Tağıyevin xatirə muzeyi yaradıldı. Xatirə muzeyinə daxil olan otaqların, əşyaların, mebelin bərpası ilə məşğul olan Azərbaycan və İtaliya mütəxəssisləri H.Z.Tağıyevin ailəvi fotoalbomu əsasında otaqların əvvəlki görkəmini bərpa edə biliblər. Muzeyi təşkil edən otaqlar bunlardır: 1) H.Z.Tağıyevin iş kabineti, 2) Şərq zalı, 3) kitabxana, 4) bilyard otağı, 5) yemək otağı, 6) məlumat otağı, 7) Sona xanım Tağıyevanın bəzək otağı – buduar, 8) yataq otağı, 9) təmizlik otağı.
3. İstiqlal Muzeyi

1991-ci ildə yaradılan muzey bina olaraq şəhərin həm də ən gözəl memari əsərlərindən biri sayılır. Muzeyin əsas məqsədi qədim zamanlardan bu günlərədək öz müstəqilliyi uğrunda Azərbaycan xalqının mübarizəsini işıqlandırmaqdır. Hal-hazırda burada eksponatların sayı 20 000 nüsxəni aşır. İstiqlal muzeyi Sahil metrosunun yaxınlığında yerləşir.
4. Ədəbiyyat Muzeyi

Fəvvarələr Meydanında yerləşən Nizami Gəncəvi adına Ədəbiyyat Muzeyi şəhərin ən estetik binalarından birində yerləşir. Muzeyin 30 əsas və 10 yardımçı zallarında 3 mindən artıq əlyazma, nadir kitab, illüstrasiya, portret, heykəl, miniatür, yazıçıların xatirələri və digər ekspozisiyalar toplanıb. Poeziyamızın klassiki Nizaminin “İsgəndərnamə” poemasının 1413-cü ildə yazılmış əlyazması muzeyin fəxri hesab olunur.
5. Müasir İncəsənət Muzeyi

Bakının ən yeni muzeylərinin başında Müasir İncəsənət Muzeyi gətirir. Müasir İncəsənət Muzeyi 2009-cu ildə açılıb. Muzeydə əsasən avanqard tərzdə işləyən azərbaycanlı rəssam və heykəltəraşların, o cümlədən Səttar Bəhlulzadə, Böyükağa Mirzəzadə, Elmira Şahtaxtinskaya, Tahir Salahov, Ömər Eldarov, Nadir Əbdurrəhmanovun əsərləri toplanıb.
6. Xalça Muzeyi

Xalçaçılıq sənətini sevənlər üçün çox diqqətçəkən yer olacaq muzeyin binası bulvarda yerləşir. Muzeyin tərkibinə 14 000-ə yaxın xalça, tikmə, geyim, mis qablar, zərgərlik əşyaları, şüşə, taxta və keçə məmulatları daxildir. Yolu bulvara düşənlər mütləq ziyarət etməlidir.
7. Nobel Muzeyi

Bakıda Nobel qardaşları muzeyi 2008-ci ildə açılıb. Nobel qardaşlarının 1882-ci ildə inşa etdikləri, “Villa Petrolea” adlandırılan kompleksin bərpası İsveç hüdudlarından kənarda ailənin ilk muzeyinin yaradılması üzrə Nobel nəslinin Bakı fondunun vacib addımlarından biri olub. Burada Nobel ailəsinin istifadə etdiyi məişət və interyer predmetləri toplanıb. 
8. Cəfər Cabbarlının ev muzeyi

Azərbaycan ədəbiyyatının ən önəmli şəxsiyyətlərindən biri olan Cəfər Cabbarlının yaşadığı ev 1982-ci ildən etibarən muzey olaraq fəaliyyət göstərir. Eksponatların sərgiləndiyi otaqlarda ədibin həyat və yaradıcılığını əks etdirən sənədlər və fotoşəkillər, sağlığında istifadə etdiyi özünə və ailəsinə məxsus şəxsi əşyaları, ayrı-ayrı dram əsərlərinə hazırlanmış səhnə maketləri nümayiş etdirilir.
9. Hüseyn Cavidin ev muzeyi

Muzey 1920-1937-ci illər arasında dramaturq Hüseyin Cavidin yaşadığı evdə yaradılıb. Bakının ən gözəl küçələrinin birində yerləşən muzey Hüseyn Cavidin 100 illiyində təsis olunub. 
10. Arxeologiya və Etnoqrafiya Muzeyi

Muzeydə Azərbaycanın qədim daş dövründən son orta əsrlərədək tarixinin bütün mərhələlərini əks etdirən arxeoloji tapıntılar, XIX əsr - XX əsrin əvvəllərinə aid etnoqrafik materiallar nümayiş etdirilir.
www.oxu.az
"
"Artur Rasizadə nazirliyə reklamla bağlı səlahiyyət veribBaş nazir Artur Rasizadə Nazirlər Kabinetinin “Yanar dağ” dövlət tarix-mədəniyyət və təbiət qoruğu haqqında Əsasnamə”sində dəyişiklik edilməsi barədə qərar qəbul edib. 
Oxu.Az bu barədə rəsmi qəzetə istinadən xəbər verir. 
Baş nazirin imzaladığı qərarlara əsasən, “Qala” qoruğu istisna olmaqla, digər qoruqların ərazisində və onların mühafizə zonalarında, memarlıq abidələrinin (binalarının) dam hissəsində reklam daşıyıcıları Mədəniyyət və Turizm Nazirliyinin razılığı ilə yalnız reklam-informasiya təşkilatlarının nəzdindəki bədii şuraların rəyi əsasında və həmin binalarımn dayanıqlılığına mənfi təsir göstərməmək şərti ilə yerləşdirilə bilər. 
“Qala” qoruğunda isə bu səlahiyyət qoruq idarəsinə verilib.
Ülviyyə R. Əli
www.oxu.az
"
"Türkiyədə istirahət ruslara neçəyə başa gəlir? – QİYMƏTLƏRRusiyanın “AnexTour” turoperatoru ilə Aralıq dənizi sahilində yerləşən üç ulduzlu hoteldə bir həftəlik tətil rus ailəsinə 33 min rubla (500 dollar) başa gəlir. “Anex Tour” üzərindən beş ulduzlu hotelin qiyməti isə 42 min 500 rubldan (651 dollar) satılır. 
Oxu.Az xəbər verir ki, Rusiyadan “Pegas Turistik” ilə Türkiyəyə gələcək eyni rus ailə üç ulduzlu və hər şey daxil sistemi ilə işləyən hoteldə 8 gecəlik tətil üçün 43 min rubl (652 dollar) ödəməli olacaq. 
“Coral Travel” şirkətinin xidmətlərindən istifadə etməklə isə Antalyada (Kəmər) üç ulduzlu hoteldə bir həftəlik tətilin ən aşağı qiyməti 37 min 600 rubl (570 dollar) olacaq. Rusiyanın “İnturist” turizm şirkəti isə üç ulduzlu hotelin qiymətini 50 min rubla (758) civarında satır.
Rusiyada internet üzərindən Türkiyəyə istirahət üçün tur axtaranların sayı yenidən artıb. Avqustun son günlərində Türkiyədə bir həftəlik tətil axtaranların sayı 9,6%-dən 13,3%-ə qalxıb. 
Ülviyyə R. Əli
www.oxu.az
"
"Mədəniyyət və Turizm Nazirliyi: Prezidentin sərəncamı ölkəyə turist axınını artıracaq“Prezident İlham Əliyevin “Azərbaycan Respublikasında turizmin inkişafı ilə bağlı əlavə tədbirlər haqqında” 1 sentyabr 2016-cı il tarixli sərəncamında turizmin rəqabət qabilliyyətinin artırılması, bu sektorun iqtisadiyyatın prioritet sahələrindən biri kimi inkişaf etdirilməsi ilə bağlı bir sıra müddəalar öz əksini tapıb, bir sıra tapşırıqlar verilib. 
Bu tapşırıqlardan biri də Azərbaycan diplomatik nümayəndəliklərində turizm nümayəndələri təyin olunması ilə bağlıdır. Məlumdur ki, nazirliyin artıq dörd ölkədə; Rusiya, Türkiyə, BƏƏ, Almaniyada müqavilə əsasında turizm nümayəndələri faəliyyət göstərir. 
Onlar həmin ölkələrdə Azərbaycanın təbliğat və təşviqat işlərini həyata keçirilməsi ilə məşğuldur. Bununla bağlı konkret təklifləri iki ay müddətində adiyyəti dövlət qurumları ilə birlikdə ölkə başçısına təqdim ediləcək”.
Bu barədə Oxu.Az-a açıqlamasında Mədəniyyət və Turizm Nazirliyinin İnformasiya və ictimaiyyətlə əlaqələr şöbəsinin müdiri Vüqar Şıxəmmədov bildirib.
O, həmçinin əlavə edib ki, ölkədə hər il “shoppinq festival”ı keçiriləcək və bu addım ölkəyə gələn turistlərin sayının artımına təsir edəcək:
“Bu tapşırıqlarından da biri Bakı şəhərində “shoppinq festival”ının keçirilməsindən ibarətdir. Məlum olduğu kimi belə bir festivalların keçirilməsi ölkəyə gələn turist axınına xidmət edəcək tədbirlərdir. Dünya təcrübəsində belə layihələrin həyata keçirilməsi mövcuddur. 
Ölkə başçısının müvafiq tapşırığına əsasən, Bakı Şəhər İcra Hakimiyyəti ilə birlikdə Mədəniyyət və Turizm Nazirliyinə tapşırılıb ki, hər il belə bir festival keçirilsin. Eyni zamanda müvafiq dövlət qurumlarına festivalın təşkili üçün müvafiq güzəştlərin, təşviq layihələrini həyata keçirilməsi ilə bağlı işlərin hazırlanıb bir ay müddətində Azərbaycan prezidentinə təqdim edilməsi tapşırılıb”, - deyə V.Şıxəmmədov qeyd edib. 
Ülviyyə R. Əli
www.oxu.az
"
"Nahid Bağırov: 2016-ci il Azərbaycan turizmi üçün inqilabi ildirAzərbaycan prezidenti İlham Əliyev turizmin inkişafı ilə bağlı əlavə tədbirlər haqqında sərəncam imzalayıb. 
Sərəncamda Turizm Şurasının yaradılması, Bakıda hər il “shopping festival” keçirilməsi, yeni beynəlxalq aviareyslər açılması, əcnəbilərin sərhəd buraxılış məntəqələrində sürətli keçidi təmin olunması, turizm zonalarına vergi güzəştləri tətbiq edilməsi, ölkədə turizm məktəbləri açılması, xaricdəki diplomatik nümayəndəliklərimizdə turizm nümayəndələri olması məsələləri yer alıb. 
Oxu.Az bu sərəncamın turizm bazarına təsirlərini yerli ekspertlər ilə dəyərləndirib. 
Azərbaycan Turizm Assosiasiyasının rəhbəri Nahid Bağırovun fikrincə, 2016-ci il ölkə turizmi üçün inqilabi il olub:
“2016-ci il turizm üçün inqilabi il oldu. Belə ki, ötən illə müqayisədə bu il turizm sektorunda xeyli dəyişikliklər olub. Biz hamıya göstərdik ki, Azərbaycan xeyli sayda turist qəbul etmək potensialına malikdir və turizm səfərləri üçün cəlbedici və turizm potensialı olan ölkədir”.
Onun sözlərinə görə, sərəncama əsasən, xaricdəki diplomatik nümayəndəliklərimizdə turizm nümayəndələri olacaq ki, bu da ölkəyə daha çox turistin gəlməsinə təkan olacaq. 
“Sərəncamda turizm peşə gününün qeyd edilməsi ilə bağlı bəndin olması isə respublikada bu işlə məşğul olan insanlarda əlavə stimul yaradacaq, bu da sözsüz ki, bazara öz təsirini göstərəcək”, - deyə N.Bağırov qeyd edib. 
Assosiasiya rəhbəri əlavə edib ki, əcnəbilər Bakıdan daha çox regionlara üz tutur və bu həmin yerlərdə turizm məktəblərinin yaradılmasını vacib edir:
“Xaricdən ölkəyə gələn əcnəbilər Bakıdan daha çox bölgələrimizə getməyə üstünlük verirlər. Qəbələ, Qusar, Xaçmaz, Lənkəran, Qazax və s. rayonlar turistlərin əsas turizm marşrutlarıdır. 
Bu məqsədlə bölgələrdə yeni hotellər inşa edilməlidir və əgər belə olacaqsa, orda işləyənlər də, əlbəttə ki, yerli əhali olacaq. Yerli əhalinin isə turistləri qəbul etmək üçün bununla bağlı təhsili olmalıdır. Turizm, qonaqpərvərlik nədir? Bu barədə anlayışı olmalıdır. Ona görə də, regionlarda turizm məktəblərini yaradılması məhz buna xidmət edəcək”.
O, həmçinin əlavə edib ki, bu gün turizmçiləri narahat edən məsələlər və sulları yeni yaradılmış olan Turizm Şurasına ünvanlanacaq:
“Təbii ki, bir çox məsələlərin Sərəncamda əks olunmasını istərdik. Bilirsiz ki, sərəncamla Turizm Şurası yaradılıb. Məhz bizi (turizmçiləri – red.) narahat edən məsələləri, sualları həmin şuraya ünvanlayacağıq. Məhz dəqiq cavabları da həmin Şuradan əldə etmiş olacağıq”.
“Öz növbəsində, bütün turizm sənayeçiləri adından ölkə prezidenti İlham Əliyevə minnətdarlığımızı bildiririk. Belə bir sərəncamın verilməsi turizm sektorunda çalışan minlərlə insan üçün böyük bir bayram deməkdir”, - deyə N.Bağırov sözlərinə əlavə edib. 
Bundan başqa, İqtisadi İslahatların Təhlili və Kommunikasiya Mərkəzi də Prezidentin adıçəkilən sərəncamını şərh edib:
“Sərəncama əsasən, ölkədə turizm sahəsində mövcud vəziyyəti təhlil edən, sahənin problemlərinin aradan qaldırılması üçün tədbirlər həyata keçirən və turizm sahəsində dövlət orqanlarına həvalə edilmiş vəzifələrin icrasının əlaqələndirilməsi vəzifələrini icra edən Azərbaycan Respublikasının Turizm Şurası yaradılır.
Şura öz fəaliyyətinə müstəqil ekspertləri və mütəxəssisləri cəlb edə bilər, habelə, işçi qrupları yarada bilər. Dünya Səyahət və Turizm Şurasının məlumatına əsasən, Azərbaycanda turizm sektoru ÜDM-in 2,8%-ni və məşğulluğun isə 2,6%-ni təmin edir. Azərbaycanın böyük turizm resurslarının olması bu sahənin inkişaf potensialını göstərir.  
Dünya təcrübəsində turizm sahəsində islahatların ən uğurlu modelləri və onların ölkəmizdə tətbiqi imkanları beynəlxalq və yerli ekspertlər tərəfindən təhlil edilmiş, turizm sahəsi üzrə strateji yol xəritəsinin ilkin layihəsi hazırlanıb. 
Bundan sonrakı dövrdə də Azərbaycanda mövcud turizm potensialını inkişaf etdirərək beynəlxalq standartlara cavab verən turizm xidmətlərinin formalaşdırılması üçün bir sıra tədbirlərin həyata keçirilməsi labüddür.
Belə ki, Sərəncamda sahənin qanunvericilik bazası və dövlət tənzimləməsi mexanizmlərinin təkmilləşdirilməsi, regionlar üzrə milli, tarixi-mədəni, sosial-iqtisadi və təbii xüsusiyyətlər nəzərə alınmaqla yeni turizm marşrutlarının təşviqi, yüksək iqtisadi, sosial və ekoloji tələblərə cavab verən müasir turizm sənayesinin formalaşdırılması nəzərdə tutulur.
Həmçinin bu sahədə koordinasiya olunmuş siyasətin həyata keçirilməsi, turizm xidmətlərinin keyfiyyətinin artırılması, turizmin inkişafı ilə bağlı beynəlxalq əməkdaşlığın genişləndirilməsi sahəsində tədbirlərin görülməsi planlaşdırılır.
Sərəncam ölkəyə turistlərin gəliş-gedişinin asanlaşdırılması, turizmin bütün istiqamətlərində müştəri məmnunluğu sahəsində olan çatışmazlıqlar, turizm xidmətlərindəki qiymət problemləri, turizmin inkişafına əngəl olan digər amillərin aradan qaldırılması istiqamətində dövlətin kompleks tədbirlərini əks etdirir.
Xəzər dənizinin Azərbaycan Respublikasına aid olan bölməsindən turizm məqsədləri üçün daha səmərəli istifadə etməklə çimərlik turizminin inkişafı ilə bağlı tədbirlər, Azərbaycan Respublikasının turizm potensialı olan ərazilərində dövlət və özəl sektorun əməkdaşlığı ilə turizm və rekreasiya zonalarının yaradılması, bu zonalarda vergi və gömrük güzəştlərinin və imtiyazlarının verilməsi də Sərəncamda öz əksini tapıb. 
Azərbaycan Respublikasının xarici ölkələrdəki diplomatik nümayəndəliklərində turizm nümayəndələrinin təsis edilməsi xarici turistlərin ölkəmiz haqda daha çox məlumata sahib olması, ölkənin turizm potensialının təşviqi, turizm məhsullarının dünya  bazarına çıxarılması, satışının təşkili, ölkəyə turist axınının və xarici investorların bu sahəyə marağının artırılmasına xidmət edəcəkdir.
Qonşu ölkələrlə turizm əlaqələri də prioritet istiqamətlərdəndir. Azərbaycan Respublikasının Rusiya, Türkiyə, İran və Gürcüstan ilə sərhəd buraxılış məntəqələrində turistlərin sürətli keçidinin təmin edilməsi ilə bağlı qanunvericiliyin təkmilləşdirilməsi keçid məntəqələrində yaranan sıxlığı aradan qaldıracaqdır. Qeyd edək ki, bu ölkələrdən Azərbaycana ziyarətə gələnlərin sayı illik 2 milyon nəfəri ötür.
Ölkəmizdə turizm sahəsi üzrə məlumat bazasının yaradılmasının da Sərəncamda əks olunması əhəmiyyətli addımlardan biridir. Belə ki, altı ay müddətində turizm ehtiyatları, turizm nümayişi obyektləri, turizm məhsulları və turizm sənayesinin subyektləri haqqında məlumat bazasını, o cümlədən bu sahə üzrə statistik məlumatları və onların monitorinqinin nəticələrini özündə əks etdirən Turizm Reyestrinin və informasiya saytının yaradılması nəzərdə tutulub.
 Turizm işçilərinin peşə bayramının təsis edilməsini bu sahədə həyata keçiriləcək kompleks tədbirlərin bir hissəsi kimi qiymətləndirmək olar. Belə ki, Azərbaycan Prezidenti İlham Əliyevin digər bir Sərəncamına əsasən hər il sentyabr ayının 27-si Azərbaycanda “Turizm işçiləri günü” peşə bayramı kimi qeyd ediləcəkdir”.
Ülviyyə R. Əli
www.oxu.az
"
"Xaricdəki diplomatik nümayəndəliklərimizdə turizm nümayəndələri olacaqTurist axını ilə bağlı prioritet sayılan ölkələrdə fəaliyyət göstərən Azərbaycan diplomatik nümayəndəliklərində turizm nümayəndələri təyin ediləcək.
Oxu.Az xəbər verir ki, bu, Prezident İlham Əliyevin “Azərbaycan Respublikasında turizmin inkişafı ilə bağlı əlavə tədbirlər haqqında” 1 sentyabr 2016-cı il tarixli sərəncamında əksini tapıb.
Sərəncama əsasən, Mədəniyyət və Turizm Nazirliyi Xarici İşlər Nazirliyi ilə birlikdə ölkənin turizm potensialının təşviqi, turizm məhsullarının dünya turizm bazarına çıxarılması, satışının təşkili və ölkəyə turist axınının artırılması məqsədilə prioritet hesab olunan ölkələrdə fəaliyyət göstərən Azərbaycan diplomatik nümayəndəliklərində turizm nümayəndələrinin təyin və onların fəaliyyətinin təmin edilməsi ilə bağlı təkliflərini iki ay müddətində hazırlayıb prezidentinə təqdim etməlidir.
www.oxu.az
"
"Ölkədə turizm məktəbləri açılacaqAzərbaycanda Mədəniyyət və Turizm və Təhsil nazirlikləri birgə turizm və rekreasiya zonalarında turizm üzrə ilk peşə-ixtisas təhsili müəssisələri (peşə məktəbləri və peşə liseyləri) yaradacaq.
Oxu.Az xəbər verir ki, bu barədə Prezident İlham Əliyevin turizmin inkişafı ilə bağlı əlavə tədbirlər haqqında sərəncamında əks olunub. 
Sənədə əsasən, yeni il peşə-ixtisas təhsil müəssisələri Turizm və Menecment Universitetinin nəzdində təşkil ediləcək.
Prezident bu məqsədlə müvafiq torpaq sahəsinin və əmlakın ayrılması ilə bağlı tədbirlərin görülməsi ilə bağlı adiyyəti dövlət qurumlarına müvafiq tapşırıqlar verib. 
Ülviyyə R. Əli
www.oxu.az
"
"Turizm zonalarına vergi güzəştləri tətbiq ediləcəkAzərbaycandakı turizm və rekreasiya zonalarına vergi və gömrük güzəştlərinin və imtiyazların verilməsi nəzərdə tutulur. 
Oxu.Az xəbər verir ki, bununla bağlı Prezident İlham Əliyevin dünən imzaladığı turizmin inkişafı ilə bağlı əlavə tədbirlər haqqında sərəncamında tapşırıqlar verilib.
Sənədə əsasən, Mədəniyyət və Turizm Nazirliyi (MTN), həmçinin İqtisadiyyat, Maliyyə, Vergilər nazirlikləri və Dövlət Gömrük Komitəsi ilə birlikdə turizm və rekreasiya zonalarında vergi və gömrük güzəştlərinin və imtiyazlarının verilməsi ilə bağlı təkliflərini hazırlayıb 3 ay müddətində Prezidentə təqdim edəcək.
MTN yerli icra hakimiyyəti orqanları ilə birlikdə Azərbaycanın turizm potensialı olan ərazilərində dövlət-sahibkar tərəfdaşlığı əsasında turizm və rekreasiya zonalarının yaradılması barədə təkliflərini hazırlayıb 6 ay müddətində Nazirlər Kabinetinə təqdim etməlidir.
Ülviyyə R. Əli
www.oxu.az
"
"Əcnəbilərin sərhəd buraxılış məntəqələrində sürətli keçidi təmin olunacaqAzərbaycanda əcnəbilərin sərhəd buraxılış məntəqələrində sürətli keçidinin təmin edilməsi məqsədi ilə qanunvericiliyin təkmilləşdirilməsi nəzərdə tutulur.
Oxu.Az-ın məlumatına görə, bu barədə Azərbaycan prezidenti İlham Əliyevin turizmin inkişafı ilə bağlı əlavə tədbirlər haqqında imzaladığı sərəncamda bildirilir.
Mədəniyyət və Turizm Nazirliyinə Xarici İşlər Nazirliyi, Dövlət Gömrük Komitəsi, Dövlət Sərhəd Xidməti və Dövlət Miqrasiya Xidməti ilə birlikdə Azərbaycanın Rusiya, Türkiyə, İran və Gürcüstanla sərhəd buraxılış məntəqələrində əcnəbilər və vətəndaşlığı olmayan şəxslərin sürətli keçidinin təmin edilməsi ilə bağlı qanunvericiliyin təkmilləşdirilməsinə dair təkliflərini hazırlayıb üç ay müddətində Azərbaycan prezidentinə təqdim etmək tapşırılıb.
www.oxu.az
"
"Azərbaycanda yeni beynəlxalq aviareyslər açılacaqAzərbaycanda əlverişli yeni beynəlxalq aviareyslər təşkil olunacaq.
Oxu.Az-ın məlumatına görə, bu məsələ Prezident İlham Əliyevin imzaladığı Azərbaycanda turizmin inkişafı ilə bağlı əlavə tədbirlər haqqında sərəncamda nəzərdə tutulur.
Sərəncama əsasən Nazirlər Kabinetinə İqtisadiyyat Nazirliyi, Maliyyə Nazirliyi, Mədəniyyət və Turizm Nazirliyi, Dövlət Mülki Aviasiya Administrasiyası və “Azərbaycan Hava Yolları” Qapalı Səhmdar Cəmiyyəti ilə birlikdə ölkəyə turistləri cəlb etmək məqsədilə əlverişli yeni beynəlxalq uçuşların (reyslərin) təşkili ilə bağlı tədbirlər görmək və bu barədə Azərbaycan Prezidentinə məlumat vermək tapşırılıb.
www.oxu.az
"
"Azərbaycanda yeni bayram günü təsis olunubAzərbaycanda “Turizm işçiləri günü” təsis edilib.
Oxu.Az-ın məlumatına görə, prezident İlham Əliyevin sərəncamı ilə hər il sentyabr ayının 27-si Azərbaycan Respublikasında “Turizm işçiləri günü” peşə bayramı kimi qeyd ediləcək.
www.oxu.az
"
"Bakıda hər il “shopping festival” keçiriləcəkPrezident İlham Əliyev Azərbaycanda turizmin inkişafı ilə bağlı bəzi tədbirlərin maliyyələşdirilməsi haqqında sərəncam imzalayıb.
Oxu.Az-ın məlumatına görə, sərəncamda deyilir ki, Azərbaycanda turizmin inkişaf etdirilməsi və bu sahədə müasir informasiya-kommunikasiya texnologiyalarından istifadə imkanlarının genişləndirilməsi məqsədilə Mədəniyyət və Turizm Nazirliyinə Azərbaycan Respublikasının 2016-cı il dövlət büdcəsində nəzərdə tutulmuş Azərbaycan Prezidentinin ehtiyat fondundan 800 min manat, o cümlədən Turizm Reyestrinin yaradılmasına 400 min manat, Bakı şəhərində ticarət festivalının (“shopping festival”) keçirilməsinə 400 min manat ayrılsın.
Maliyyə Nazirliyinə bu sərəncamda göstərilən məbləğdə maliyyələşməni təmin etmək tapşırılıb.
www.oxu.az
"
"Azərbaycanda Turizm Şurası yaradılacaqAzərbaycanda Turizm Şurası yaradılacaq.
Oxu.Az-ın məlumatına görə, bu barədə Azərbaycan prezidenti İlham Əliyevin turizmin inkişafı ilə bağlı əlavə tədbirlər haqqında imzaladığı sərəncamda deyilir.
Turizm Şurasının  əsas məqsədi Azərbaycanda turizm sahəsində mövcud vəziyyəti təhlil etməkdən, bu sahədə olan problemlərin aradan qaldırılması üçün müvafiq tədbirlərin görülməsindən, turizm sahəsində dövlət orqanlarına həvalə edilmiş vəzifələrin icrasının əlaqələndirilməsindən ibarətdir. Şura öz fəaliyyətinə müstəqil ekspertləri və mütəxəssisləri cəlb edə bilər, habelə işçi qruplar yarada bilər.
www.oxu.az
"
"Ərəb mediası: Azərbaycan öz imkanlarından bacarıqla istifadə edir – FOTOBir sıra ərəb və Avropa ölkələrində, eləcə də ABŞ-da dərc olunan, əsasən modern həyat, sərmayə və turizm mövzularını işıqlandıran BƏƏ-nin tanınmış “Amwal” jurnalında Azərbaycanda turizm imkanlarına həsr olunmuş məqalə çap edilib.
Oxu.Az xəbər verir ki, Azərbaycanın Birləşmiş Ərəb Əmirliklərindəki səfirliyindən Trend-ə verilən məlumata görə, məqalənin əvvəlində baş redaktor Azərbaycanın coğrafi mövqeyi barədə oxuculara məlumat verir. 
Bildirir ki, 11 iqlim qurşağından 9-nun məhz ölkəmizin ərazisindən keçir. Azərbaycan rəhbərliyinin bu amildən bacarıqlı istifadə etməyi hesabına paytaxt Bakıda, eləcə də Naxçıvan Muxtar Respublikasında, Qəbələ, Quba, Qusar, Naftalan və digər rayonlarda yüksək beynəlxalq meyarlara cavab verən müasir turizm infrastrukturu yaradılıb, bənzərsiz orqanik dada malik kənd təsərrüfatı məhsulları yetişdirilir.
Bu xüsusda, müəllif orqanik məhsullardan hazırlanmış milli mətbəx nümunələrinin özünəməxsusluğunu qabardır, Azərbaycan mətbəxinin şahı olan aşın bir neçə növdən ibarət olduğunu qeyd edir.
Sonra paytaxt Bakı üzərində dayanan müəllif Xəzər dənizində qərarlaşan bu müasir şəhərin qədimlik və çağdaşlığın estetik sintezini özündə ehtiva etdiyini yazaraq, əsas şəhərimizin zəngin mədəni-tarixi irsə, eləcə də “Heydər Əliyev Mərkəzi”, “Alov Qüllələri”, “Bakı limanı”, “Park Bulvar” kimi müasir memarlıq əsərlərinə malik olduğunu oxucuların diqqətinə çatdırır.
O, başqa xalqların mədəniyyəti və tarixi ilə maraqlanan turistlərə şəhərdə çoxsaylı muzey və abidələrin olduğunu bildirir, əsrlər boyu öz tarixini nəql edən qədim Qız qalasının UNESKO-nun qeyri-maddi irsi siyahısına daxil olduğunu oxucuların nəzərinə çatdırır.
Məlumat üçün bildirilir ki, Azərbaycan mədəniyyəti və tarixinə özəl qayğı ilə yanaşan Azərbaycanın birinci xanımı, Heydər Əliyev Fondunun Prezidenti, UNESKO və İSESKO-nun xoşməramlı səfiri Mehriban xanım Əliyevanın milli mədəni-tarixi irsimizin dünya miqyasında tanıdılması yönündə nəhəng səylərini önə çəkir.
Xalid Zəhr həm gözəl iqliminə, həm ləziz təamlarına, həm də çağdaş turizm infrastrukturuna görə paytaxtımızın, o cümlədən rayonlarımızın yay tətilləri üçün ideal məkan olduğunu vurğulayaraq, may-sentyabr aylarını əhatə edən çimərlik mövsümündə paytaxt çimərliklərinə getməyi, o cümlədən günəş qürubunu seyr etməyi oxuculara tövsiyə edir.
Müalicəvi turizm mövzusuna keçən jurnalın baş redaktoru, həmçinin müxtəlif əzələ-oynaq xəstəliklərinin müalicəsi üçün paytaxtdan 200 km aralıda yerləşən füsunkar Naftalan rayonunda yaradılmış şəraitə toxunur, həmin xəstəliklərin aradan qaldırılması prosesində müalicəvi xüsusiyyətlərə malik ağ neftdən də istifadə olunduğu barədə oxucuları məlumatlandırır.
Sonra respublikamızın, həmçinin palçıq vulkanları ilə zəngin olduğuna diqqət çəkən yazar 2004-cü ildə Ginnes rekordlar kitabına düşmüş dünyanın ən iri palçıq vulkanının məhz ölkəmizin ərazisində yerləşdiyini xüsusilə qeyd edir.
Məqalədə, eyni zamanda ölkəmizin dünya idman ailəsinin fəal üzvü olduğu əks edilir, 2015-ci ilin 12-28 iyun tarixlərində respublikamızda möhtəşəm idman yarışı hesab edilən Birinci Avropa Oyunlarının keçirildiyi, həmin yarışlarda 50 ölkədən 6000-dən artıq idmançının 20 idman növündə yarışdıqları və qarşıda 2017-ci ildə IV İslam Həmrəyliyi Oyunlarının keçiriləcəyi məlumat üçün bildirilir.











www.oxu.az
"
"AZAL stüardessa axtarırMüsabiqədə yalnız xanımlar iştirak edə bilər.“Azərbaycan Hava Yolları” QSC xanımlar arasında təyyarə bələdçisi vəzifəsinə sənəd qəbulu elan edir. Sənəd qəbulu sentyabrın 1-dən oktyabrın 1-dək saat 10.00-dan 12.00-a kimi aparılacaq. 
Oxu.Az-a şirkətdən verilən məlumata görə, namizədlər müsabiqə yolu ilə seçiləcəklər.
Müsabiqədə yalnız 18 yaşından 30 yaşınadək, boyu 165 sm-dən az və 180 sm-dən çox olmayan; Azərbaycan, rus, ingilis və ya digər xarici dillərdə sərbəst danışmağı bacaran, xoş xarici görünüşə malik xanımlar iştirak edə bilər.
Müsabiqədə iştirak üçün aşağıdakı sənədlərin əsli və surətləri tələb olunur: 
- şəxsiyyət vəsiqəsi;
- bir fotoşəkil (3х4);    
- xarici pasport;
- diplom, tibbi və xarici dil sertifikatları (əgər mövcuddursa).
Bütün sənədlər “Azərbaycan Hava Yolları” QSC-nin Heydər Əliyev Beynəlxalq Hava Limanında yerləşən Personalla iş üzrə Baş İdarəsinə təqdim olunmalıdır. Əlaqə telefonları: 497-26-00 (daxili 24-04; 32-81; 20-74).
Ülviyyə R. Əli
www.oxu.az
"
"“Türk Hava Yolları”nın Moskva rekordu“Türk Hava Yolları” aviaşirkəti (THY) Moskvaya uçuş sayını gündə 11-ə çatdırmaqla Rusiya paytaxtını THY-nin xaricə bir gündə ən çox uçuş həyata keçirən şəhərinə çevirib.
Oxu.Az xəbər verir ki, Trend-in “Hürriyət” qəzetinə istinadən verdiyi məlumata görə, THY Moskvanın ən böyük aeroportlarından biri olan “Vnukovo” hava limanına İstanbuldan gün ərzində 3, Antalyadan 6 və Ankaradan 2 uçuş reallaşdırır.
THY Rusiyanın Moskvadan başqa, Sankt-Peterburq, Kazan, Ufa, Yekaterinburq, Stavropol, Həştərxan, Soçi, Rostov və Novosibirsk şəhərlərinə də uçuşlar həyata keçirir.
www.oxu.az
"
"Lənkəran MDB-nin populyar kurortlarının top beşliyindəRoomGuru.ru hotel axtarışı servisi rusiyalıların MDB ölkələrində kurort istirahətinin nəticələrini açıqlayıb.
Oxu.Az AZƏRTAC-a istinadən xəbər verir ki, reytinq 2016-cı ilin iyunun 1-dən avqustun 1-nə qədər hotel və apartamentlərin axtarışı və bronu üzrə tərtib edilib. 
MDB-nin populyar kurirtlarının top-5-də Lənkəran da yer alıb.  
RoomGuru.ru-nun məlumatına görə, rusiyalıların MDB ölkələrinə yay mövsümündə etdikləri səfərlərinin sayı keçən il ilə müqayisədə 10% artıb, yaşayış üçün isə turistlər orta hesabla bir günə 3,6 min rubl (55 dollar) xərcləyiblər. 
Lənkərana yay mövsümündə Sankt-Peterburq və Moskvadan turistlər orta hesabla bir həftəlik gəliblər. MDB ölkələri arasında populyar şəhərlər reytinqində liderlik Minskə məxsusdur. 
Rusiyalıların MDB şəhərləri arasında səfərlər üçün seçdikləri populyar on şəhər siyahısında Bakı da var.  
Qeyd edək ki, ""World Travel Awards”ın məlumatına görə,  son üç ildə RoomGuru.ru (HotelsCombined) dünyada hotellər üzrə ən yaxşı axtarış servisidir. 
E.Ə.
www.oxu.az
"
"Bakı-Moskva-Bakı istiqamətindəki reyslərdə heç bir gecikmə yoxdurRusiyanın paytaxtında baş verən qeyri-sabit hava şəraiti reyslərin hərəkət cədvəlinə təsir etməyib.Rusiyanın paytaxtı Moskvada müşahidə edilən qeyri-sabit hava şəraiti (dolu yağması səbəbindən) Bakı-Moskva və Moskva-Bakı istiqamətində həyata keçirilən aviareyslərin qrafikinə təsir göstərməyib. Təyyarələrin hərəkətində də heç bir ləngimə və ya təxirəsalınma qeydə alınmayıb. 
Oxu.Az xəbər verir ki, bu barədə “Report”a Heydər Əliyev Beynəlxalq Hava Limanından məlumat verilib.
Bu gün Moskvadan Bakıya ilk reys saat 04:11 radələrində çatıb, növbəti təyyarənin saat 14:20-də enəcəyi gözlənilir. Ümumilikdə, bu gün üçün Moskvadan Bakıya 7 aviareysin yerinə yetirilməsi nəzərdə tutulub və hələ ki, heç bir təxirəsalma yoxdur.
Qeyd edək ki, Bakı-Moskva-Bakı marşrutu ilə aviareyslər hər gün yerinə yetirilir.
Rusiyanın “TASS” agentliyinin yaydığı məlumata görə, qeyri-sabit hava şəraitinə görə, Moskvanın “Domodedovo”, “Vnukovo” və “Şeremetyevo” hava limanlarında 30 aviareys təxirə salınıb, daha 24 reysdə isə ləngimələr qeydə alınıb. 
Belə ki, “Şeremetyevo”da 4 reys ləngiyir, 19-u isə təxirə salınıb. “Domodedovo”da 20 reys ləngiyir, 11 reys təxirə salınıb, “Vnukovo” hava limanında isə 1 reys təxirə salınıb.
www.oxu.az
"
"AZAL Bakıdan bir sıra şəhərlərə 20%-lik endirim tətbiq edirŞirkət yeni payız aksiyasına start verib.“Azərbaycan Hava Yolları” (AZAL) Qurban bayramına həsr olunmuş yeni payız aksiyasının başlaması barədə elan edir.
Bu barədə Oxu.Az-a AZAL-dan bildirilib.
Bakıdan/Bakıya aşağıdakı istiqamətlər üzrə 2016-cı il sentyabrın 5-dən 30-a kimi hər iki istiqamətə aviabilet alarkən 20 faiz endirim tətbiq ediləcək:
London, Milan, Berlin, Paris, Praqa və Nyu-York. Uçuş dövrü: 15 sentyabr - 10 dekabr, 2016-cı il. Bundan başqa, Bakı-Tel-Əviv-Bakı istiqaməti üzrə uçuş dövrü sentyabrın 15-dən 25-dək və oktyabrın 25-dən dekabrın 10-dək olan aviabiletlərə 20 faiz endirim tətbiq edilir. 
Aviabiletləri şirkətin www.azal.az saytında bronlaşdırmaq və ya AZAL-ın kassalarında, həmçinin aviaşirkətin rəsmi agentliklərində əldə etmək mümkündür. Balların avtomatik hesablanması üçün, aviabiletin alınması prosesində müvafiq xanada “AZAL Miles” iştirakçısının unikal nömrəsini daxil etmək kifayətdir.
“AZAL Miles” bonus proqramı haqqında ətraflı məlumat aviaşirkətin rəsmi internet saytında verilmişdir: https://www.azal.az/az/azal-miles/miles-programme. Proqram iştirakçısı olmayan şəxslər aşağıdakı link vasitəsilə qeydiyyatdan keçə bilər:
http://ffj2.loyaltyplus.aero/j2loyalty/register.jsf?lang=az
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
 (+99412) 598-88-80;
*8880.
E-mail: callcenter@azal.az
“AZAL Miles” bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
Ülviyyə R. Əli
www.oxu.az
"
"Azərbaycanın ən gözəl 12 kəndi – FOTO Azərbaycanda turizm sektorunun inkişafı, xüsusilə də daxili turizmə marağın artması əhalinin müxtəlif bölgələrə səfərlərinin sayını artırıb. Getdikcə daha çox ölkə vətəndaşı müxtəlif bölgələrin səfalı guşələrində istirahət etməyə üstünlük verirlər. 
Oxu.Az xəbər verir ki, yerli bölgələrə marağın böyük olduğunu nəzərə alaraq seyyah.az saytı ölkənin ən gözəl 12 kəndini təqdim edir. Hərçənd qeyd etmək lazımdır ki, Azərbaycanda bu kəndlərdən də gözəl və səfalı kəndlər az deyil.
1. Xoşbulaq kəndi, Daşkəsən


Xoşbulaq rayon mərkəzindən təqribən 7 km məsafədə yerləşir. Əvvəlki adı Xaçbulaq olan kənd müstəqilliyə qədəm qoyduğumuz illərdən sonra Xoşbulaq olaraq dəyişdirilib. Xoşbulaq kəndi və yaxud yaylağı təmiz havası, saf bulaqları ilə tanınır.
Bu yaylaq, əsasən, gəncəlilərin dədə-babadan yurd yeri olub. Yaylaq mövsümünün başlanması ilə Xoşbulaq kəndinin camaatının gəlirləri artır. Xoşbulaqlılar bu mövsümdə evlərini kirayə verməklə, gələn qonaqlara qatıq, pendir, təndir çörəyi satmaqla dolanırlar. Bura Qərb bölgəsinin sakinlərinin ən çox üz tutduğu məkandır.
2. Hacıkənd qəsəbəsi, Gəncə


Zəngin meşə zolaqlarına sahib Hacıkənd qəsəbəsi qərb bölgəsinə istirahətə gələnlərin ən gəzməli, ən görməli məkanlarındandır. Burada bir çox istirahət düşərgələri var. Ərazidən Kürəkçayın axması bura gələnlərin istirahəti üçün daha da əlverişli imkan yaradır.
3. Kiş kəndi, Şəki


Kənd Şəkidən 5 km uzaqlıqda Kiş çayının sahilində, dağətəyi ərazidə yerləşir. Qədim yaşayış məntəqələrindəndir. Alban tarixçisi Movses Kalankatlının “Alban tarixi” əsərində adı Kis kimi çəkilir. 7000 nəfər əhalisi olan kəndin ərazisi turizm üçün əlverişlidir. Dörd tərəfdən dağla əhatə olunan kəndin əsas hissəsi “Tat” dağının ətəyində yerləşir. Öz mənbəyini Kiçik Qafqaz sıra dağlarından götürən kəndin kənarından axan Kiş çayı meşə ilə əhatələnib. Kənddə çox sayda qədim tikililər mövcuddur.
4. İlisu kəndi, Qax
Qaya şəlaləsi


Beşbulaq

İlisu kəndi rayon mərkəzindən 12 km məsafədə, dəniz səviyyəsindən 1356-1091 metr yüksəklikdə yerləşir. Kənddən 10 km şərqdə rayonun ən hündür zirvəsi Qaraqaya dağı var. Ərazidə bütünlüklə qışı rütubətli keçən soyuq iqlim tipi hakimdir. Qarla örtülü günlərin sayı 120-160 gündür. Kənd yaxınlığında zəngin müalicə əhəmiyyətli təbii mineral sular mövcuddur.
Hamamçay mineral bulağının temperaturu 40°C-dir. Bundan başqa, İlisuda Mohsu, Gözbulaq, Oğlanbulaq, Qızbulaq mineral suları da var. İlisu turistlərin ən sevimli istirahət yerlərindən biridir. Ərazidə bir çox gözəl bulaqlar var. Onlardan daha məhşur olanı Beşbulaqdır.
5. Makov kəndi, Zaqatala


Kənddə, əsasən, avarlar yaşayır. Əhalinin əsas məşğuliyyəti taxılçılıq, tütünçülük, fındıqçılıq, tərəvəzçilik, bağçılıq və maldarlıqdır. Balıq həvəskarları Makov kəndi ərazisində yerləşən “Farel birliyi”nə baş çəkə bilərlər. “Farel birliyi” 1978-ci ildən fəaliyyət göstərir. Buna “balıqçılıq istirahət mərkəzi” də deyirlər. Ərazidə farel balıqları yetişdirilir.
6. Katex, Balakən 
Katexçay şəlaləsi

Katex kəndi Azərbaycanın qədim yaşayış məskənlərindən biridir. Xaldan-Balakən magistralı üzərində yerləşən kənd ərazisində 5-7-ci əsrlərə aid Qala divarları, 17-18-ci əsrlərə aid gözətçi qüllələri və qalalar, həmçinin 18-ci əsrə aid İslam elmi mərkəzi və sair tarixi-memarlıq abidəsi kimi qorunur. Kənddəki Katexçay şəlaləsi isə Azərbaycanda ən məşhur şəlalərdən biridir. Şəlalənin hündürlüyü 20 metrə yaxındır. Şəlaləyə getmək üçün Katex kəndindən keçən sərt eniş-yoxuşlarla hərəkət etmək lazımdır. Bura turistlərin ən çox üz tutduğu məkanlardan biridir.
7. Lahıc qəsəbəsi, İsmayıllı



Qəsəbə Azərbaycanın şimalında, Böyük Qafqaz sıra dağlarının cənub yamacında, dəniz səviyyəsindən 1505 m hündürlükdə yerləşir. Lahıc Girdiman çayının sahilində yerləşməklə Babadağ və Niyaldağ silsilələri ilə əhatə olunur və ona təbii qala şəraiti bəxş edir. 1980-ci ildən muzey-qoruğa çevrilmiş Lahıcda həmin illərdən yadigar qalan məhəllə məscidləri, su kəməri və kanalizasiya (kürəbənd), Girdiman qalası qorunur, sənətkarlıq ənənələri davam və inkişaf etdirilir.
Lahıc qəsəbəsinin ən görkəmli abidəsi Girdiman çayının sahilindəki 72 otaqlı, 3 mərtəbəli Hacı Paşa evidir. Bu ev XVIII əsrin ortalarında 14 il müddətində, Lahıcın memarlıq üslubunun bütün komponentləri nəzərə alınaraq inşa olunub. Bu binanı Lahıc camaatı “Hacılar həyəti” də adlandırırlar.
8. Duruca kəndi, Qəbələ 


Kənd Şahdağın ətəyində dörd tərəfi dağlar, sıldırım qayalar və meşələrlə əhatə olunmuş və təxminən 120 evdən ibarətdir. Qəbələnin mərkəzindən 3 km məsafədə yerləşir. Kənddə eyni adlı çay axır. Burada 3 təpə dağını, bir çox yaylaqları gəzə, sərin bulaqlarından su içə bilərsiniz. Kəndin təbiəti olduqca zəngindir.
9. Xınalıq kəndi, Quba


Xınalıq dünyanın ən yüksək yaşayış məntəqələrindən biridir (dəniz səviyyəsindən 2350 metr yüksəklikdə). 5000 illik tarixə malikdir. Böyük Qafqaz dağları silsiləsinin Şahdağının yaxınlığında dağlar ilə əhatə olunmuş bir ərazidə, Baş Qafqaz və Yan silsilələri arasındakı çökəklikdə olan Xınalıq kəndi, Quba şəhərindən 57 km cənub-qərbdə yerləşir. Kəndin ətrafında çox sayda bulaqlar və mağaralar var. Kənddən 14 km məsafədə isə Şah yaylağı yerləşir. Xınalıq həm də uzunömürlülər məskənidir. Kəndə gələn turistlər təklif olunan kirayə evlərdə qala bilərlər.
10. Ləzə kəndi, Qusar



Ləzə kəndi Böyük Qafqazın cənub-qərbinə və şimal-qərbinə gedən karvan yolu üzərində (Kurve pereval), dəniz səviyyəsindən 1300 m yüksəklikdə olan dağ çökəkliyində yerləşir. Kəndi gözəl mənzərə əhatə edir, qayalıqlardan çoxlu şəlalələr axır. Son zamanlar Şahdağ, Qızıl qaya, Tufan, Bazardüzü və yüksək dağ yaylaqlarına gələn xarici turistlərin sayı artmaqda davam edir.
11. Xanbulan kəndi, Lənkəran 


Kəndin ərazisi meşəliklə əhatə olunub və burada istirahət mərkəzləri fəaliyyət göstərir. Xanbulan gölü isə görənləri heyran edir.
12. İstisu kəndi, Masallı


Kənd müalicəvi suları ilə məşhurdur. Yerin altından çıxan isti suyun təbii halda temperaturu 69 dərəcə olur. Rənglərin sıxlaşdığı İstisu meşələri rayon mərkəzindən 12 kilometr aralıdadır. Payızda təbiətin bütün rənglərini buranın meşələrində görmək olur. İstisu şəlalələri ilə də məşhurdur. Meşənin dərinliyində gizlənən şəlalələrin ətrafı sərin olduğundan, yay aylarında insanlar şəlalələrə yaxın yerlərdə piknik etməyi xoşlayırlar.
www.oxu.az
"
"Turizm şirkətlərinin “facebook-klonları” meydana çıxıb – XƏBƏRDARLIQOnlar öz xidmətlərini elan edir, sonradan isə naməlum şəkildə yoxa çıxırlar. “Tanınmış tur-şirkətlər adından yaradılan saxta “facebook-klonlar” vətəndaşlarımızı aldadırlar”.
Oxu.Az Fins.Az-a istinadən xəbər verir ki, belə bir bəyanatla Azərbaycan Turizm Assosiasiyasının rəhbəri Nahid Bağırov çıxış edib.  
Onun sözlərinə görə, sosial şəbəkələrdə belə birgünlük şirkətlərin sayı çox sürətlə artır. Onlar yaratdıqları klon-səhifələrdə öz xidmətlərini elan edərək sonradan naməlum şəkildə yoxa çıxırlar. 
“Ayrı-ayrı şəxslər “Facebook” da daxil olmaqla, sosial şəbəkələrdə tanınmış turizm şirkətlərinin adlarından səhifə yaradaraq insanların etimadını qazanırlar. Təəssüf ki, “facebook-klonlar” kifayət qədər aktivdirlər və onlarla mübarizə aparmaq sosial şəbəkələrdə tənzimləmə mexanizminin olmamasından çətinliklər yaradır”, - deyə N.Bağırov bildirib. 
Onun sözlərinə görə, belə klon-səhifələr vasitəsilə aldadılmış şəxslərdən daxil olan şikayətlər həm də onların adından istifadə edən turizm şirkətlərinin imicinə mənfi təsir göstərir. 
“Turistləri diqqətli olmağa, belə vicdanı olmayan “iş adamları” tərəfindən aldanmamaq üçün hərtərəfli məlumat toplamağa və sonra qərar verməyə çağırıram”. 
www.oxu.az
"
"“Arabian Gazette”: Azərbaycan regionun sabit ölkəsidirBirləşmiş Ərəb Əmirliyinin “Arabian Gazette” mətbu orqanında “Azərbaycan: Fars körfəzi ölkələrinin vətəndaşları üçün yeni sevimli istiqamət” sərlövhəli məqalə dərc olunub. 
Oxu.Az bu barədə Mədəniyyət və Turizm Nazirliyinə istinadən xəbər verir.
Məqalədə Azərbaycanda yeni turizm obyektləri və infrastrukturun yaradılması nəticəsində ölkəyə səfər edən turistlərin sayı getdikcə çoxaldığı və bu ilin yanvar-iyun ayları ərzində təkcə ərəb ölkələrindən gələn turistlərin sayı 30 dəfəyədək artdığı göstərilir.
Qeyd olunur ki, Azərbaycan regionun sabit ölkəsi olduğu üçün, müxtəlif ölkələr, o cümlədən ərəb ölkələrindən turistlər buraya səfər etməyə üstünlük verir. Bununla yanaşı, mətbəxi, insanların qonaqpərvərliyi, ümumi mədəni və dini oxşarlığa görə də ərəblər Azərbaycana üz tutur.
Bildirilir ki, bu il Fars körfəzi ölkələrindən xeyli sayda turist istirahət üçün məhz Azərbaycanı seçib. Yazıda Azərbaycanın Mədəniyyət və Turizm Nazirliyinə istinadən qeyd olunur ki, yanvar-iyun ayları ərzində ölkəmizə səyahət edən turistlərin sayı 30 dəfəyədək artıb. 
Prezident İlham Əliyevin strateji qərarından, yəni Fars körfəzi ölkələri vətəndaşları üçün viza rejiminin aradan qaldırılmasından sonra Azərbaycana bu regiondan səyahət edən turistlərin sayında dəyişiklik olub. Turistlər ölkəmizin gözəl iqlimi, havası, mədəniyyəti, mətbəxi, təbiəti və abidələrini tanıtmağa başlayıb.
Azərbaycanda yeni turizm obyektləri və infrastrukturun yaradıldığını diqqətə çatdıran müəllif qeyd edir ki, turistlər paytaxt Bakı ilə yanaşı, Qəbələ, Quba, Naftalan və İsmayıllı daxil olmaqla, bütün rayonlara səfər edirlər.
Mədəniyyət və Turizm Nazirliyi yanvar-iyun aylarındakı göstəricilərinə əsasən, avqust-dekabr aylarına olan perspektivi müsbət qiymətləndirir. Nazirliyin proqnozuna əsasən, ilin sonunadək Azərbaycana körfəz ölkələrindən daha 30 min turist səfər edəcək. Gələcəkdə turistlərin işgüzar turizm, tibbi, macəra turizmi sahələrinə də maraq göstərəcəyi gözlənilir.
Ülviyyə R. Əli
www.oxu.az
"
"Azərbaycan daha bir “Boeing” aldı – FOTOAzərbaycanın milli yük aviadaşıyıcısı “Silk Way Airlines” şirkəti daha bir yeni “Boeing 747-8F” təyyarəsi alıb. 
Bu barədə şirkətin mətbuat xidmətindən Oxu.Az-a bildirilib. 
Bu aviaşirkət tərəfindən istismar olunacaq artıq səkkizinci “Boeing” tipli və dördüncü “Boeing 747-8F” təyyarəsidir. 
Yeni təyyarənin tədarükü aviaşirkətə ABŞ-a yeni istiqamətlər də daxil olmaqla, uçuş coğrafiyasını daha da genişləndirməyə imkan verəcək.
Azərbaycanın paytaxtından Milan, Lüksemburq, Frankfurt, İstanbul, Dubay, Seul, Honkonq və Şanxaya mövcud birbaşa müntəzəm reyslərlə yanaşı, Çikaqo və Dakkaya yeni reyslərin açılması planlaşdırılır. 
Son 10 il ərzində Heydər Əliyev Beynəlxalq Hava Limanı yük aviadaşımalarının böyük nəqliyyat qovşağına çevrilmişdir. Bu gün Azərbaycanın mülki aviasiyası özünü Şərq və Qərbi birləşdirən Böyük İpək Yolu layihəsinin rəsmi aviadaşıyıcısı kimi tanıtmışdır.
Yükdaşıma bazarında özünü çox yaxşı sübut etmiş yeni geniş füzelyajlı, uzaq magistrallı “Boeing 747-8F” təyyarələrinin alınması bu strategiyanın həyata keçirilməsinin mühüm bir hissəsidir.

















Ülviyyə R. Əli
www.oxu.az
"
"Nazir: Hindistana qısa ətəklə gəlməyin Hindistanın mədəniyyət və turizm naziri Maxeş Şarma ölkənin kiçik şəhərlərinə səfər edən əcnəbi qadınları qısa yubkadan imtina etməyə çağırıb.
Oxu.Az trend-ə istinadən xəbər verir ki, nazir bunun təhlükəsizlik məqsədi ilə tövsiyə edildiyini bildirib.
Tövsiyələr arasında gecə saatlarında təkbaşına gəzməmək, istifadə etdikləri taksilərin nişan nömrələrinin fotosunu dostlarına göndərmək də yer alıb.
www.oxu.az
"
"Rusiyalı turistlər Türkiyədə yenə çoxalacaqRusiya turoperatorları Türkiyə istiqamətində paket turlarının formalaşdırılmasına başlayıb. Oxu.Az trend-ə istinadən xəbər verir ki, bu barədə Rusiya Turopertorlar Assosiasiyasının (RTA) məlumatında deyilir.
Bu gündən etibarən turoperatorlar saytlarında Türkiyəyə istirahət paketləri haqqında təklifləri yerləşdirəcəklər. RTA hesab edir ki, mövsümün sonuna görə sentyabr və oktyabr aylarında Türkiyəyə istirahətə gedən rusiyalıların sayı elə də çox olmayacaq.
Assosiasiyanın ekspertlərinin rəyinə görə, çarter aviauçuşlarının işə salınması turpaketlərin 20-30 % ucuzlaşmasına gətirəcək. Eyni zamanda, mövsümün sonunda Türkiyə hotel sahibləri qiymətlərin ucuz təklif olunmasında maraqlı olacaqlar.
Qeyd edək ki, Tükiyə və Rusiya arasında çarter aviauçuşlarına məhdudiyyət avqustun 28-i ləğv edilib.
Z.C
www.oxu.az
"
"Rusiyanın yeddi aviaşirkətinə Azərbaycana uçuş qadağan edildiRusiya Federal Hava Nəqliyyatı Agentliyi yeddi aviaşirkətin Azərbaycan şəhərlərinə uçuşlarına verilmiş icazələrini geri götürüb.
Oxu.Az-ın Trend-ə istinadən verdiyi məlumata görə, söhbət “Koqalımavia”, “Yamal”, “Saratov hava yolları”, “YuTeyr”, “İjavia”, “Taymır” və “VİM-AVİA” şirkətlərindən gedir.
Buna səbəb kimi həmin şirkətlərin icazə aldıqdan sonra Azərbaycana uçuşlar həyata keçirməməsi olub.
www.oxu.az
"
"Nijni Novqoroddan Bakıya birbaşa uçuşlar bərpa edildiRusiyanın Nijni Novqorod şəhərinin “Striqino” hava limanından Bakıya birbaşa reyslər bərpa edilib.
Oxu.Az-ın məlumatına görə, bu barədə “NTA-Privoljye” nəşri yazıb.
Reysləri “Komiaviatrans” aviaşirkəti yerinə yetirir. “Striqino” hava limanının məlumatına görə, Nijni Novqorod şəhərindən reyslər cümə günləri saat 10:30-dan, Bakıdan isə cümə axşamları 20:15-də həyata keçirilir. Birtərəfli gediş üçün biletin qiyməti 12 min 300 Rusiya rublu və ya 307 manat təşkil edir. Uçuş vaxtı 2 saat 45 dəqiqədir.
Əvvəllər bu istiqamətdə “YUTeyr” və “Azərbaycan Hava Yolları” QSC fəaliyyət göstərib.
“Komiaviatrans” Rusiyanın Hava Nəqliyyatı Federal Agentliyindən Nijni Novqoroddan Azərbaycanın paytaxtı Bakıya beynəlxalq uçuşlar təşkil etmək icazəsini avqust ayının əvvəlində alıb.
www.oxu.az
"
"Azərbaycanlı evində 50 ölkədən 1000 turist qarşılayıb – FOTOƏllidən çox xarici ölkədən 1000-ə yaxın turist. Bu, hansısa hotelə gələn əcnəbi turistlərin sayı deyil. Qəribə də olsa, bu, dünyanın ən yüksək yaşayış məntəqələrindən biri sayılan Quba rayonunun Xınalıq kəndinin sakini Rəhman Sərkərovun son 15 ildə şəxsi evində qarşıladığı qonaqların sayıdır.
Oxu.Az AZƏRTAC-a istinadən xəbər verir ki, 46 yaşlı Rəhman Sərkərov kənd turizmi ilə 2000-ci ildən məşğuldur. Son 10 ildə isə bu işi Quba Turizm İnformasiya Mərkəzi ilə qarşılıqlı əməkdaşlıq şəraitində qurub. İmzalanan müqaviləyə əsasən mərkəz Xınalıqda istirahət etmək istəyən turistləri onunla əlaqələndirir. 
Bununla yanaşı, Rəhman Sərkərov bir sıra xarici turizm saytlarında evini turistlərə kirayə verməsi barədə elanlar da yerləşdirib. Bu elanlar əsasında ona müraciət edənlərin sayı da kifayət qədərdir.
Rəhman Sərkərov müsahibəsində bildirib ki, əcnəbi turistlər daha çox ona yay aylarında müraciət edirlər. Bir ay ərzində ən azı 15-20 sifariş alır. Dəniz səviyyəsindən 2350 metr yüksəklikdə yerləşən Xınalıq kəndini görməyə gələnlər arasında Almaniya, Fransa və başqa Avropa ölkələrinin vətəndaşları üstünlük təşkil edir. Bu il isə kəndə daha çox ərəb və rus turistləri gəlib.
Xınalıq sakininin xarici turistlərə təqdim etdiyi qiymətlər də olduqca münasibdir. Turistlər bir gün üçün cəmi 15 manat ödəməklə Rəhman Sərkərovun evində qala bilərlər. Bura gündə 3 dəfə yemək də əlavə olunsa, qiymət 30 manat təşkil edir. Ev internetlə təmin olunub. Bundan əlavə R.Sərkərov turistlərə bələdçilik edərək, onları Xınalığın tarixi yerləri, əsrarəngiz təbiəti ilə tanış edir.
Əksər kənd sakinləri kimi heyvandarlıq və başqa ənənəvi sahələrlə məşğul olmayan R.Sərkərov ailə büdcəsini yalnız kənd turizmindən qazanmaqla formalaşdırır. Dediyinə görə, yay aylarında bu sahədən qazandığı vəsait onun illik xərclərini qarşılayır.
Rəhman Sərkərov evində qalan turistlər üçün xatirə kitabı da hazırlayıb. Kanada, İndoneziya, Çin, Yaponiya, Avstraliya və onlarla başqa uzaq ölkədən gələn əcnəbi qonaqlar bu kitabda xoş təəssüratlarını qeyd ediblər.











www.oxu.az
"
"“Şahdağ”da “Səyyar kitabxana” günü“Mən oxudum, sən də oxu!”Bu gün Mədəniyyət və Turizm Nazirliyinin tabeliyində olan “Şahdağ” Turizm Mərkəzində Qusar rayon Mərkəzi Kitabxanasının təşkilatçılığı ilə “Səyyar kitabxana” günü keçirilib.
Oxu.Az xəbər verir ki, tədbir iştirakçılarına “Xarici ədəbiyyat”, “Uşaq dünyası”, “Qusarlı yazarlar”, “Yeni nəşrlər”, “Azərbaycanda multikulturalizm”, “Azərbaycan-turizm diyarıdır”, “Azərbaycanın Folklor Paytaxtı-Qusar 2016”  və s. mövzularda kitab sərgiləri təqdim edilib.
Mədəniyyət və Turizm Nazirliyinin tabeliyində olan “Şahdağ” Turizm Mərkəzində istirahət edən turistlərin intellektual istirahəti, asudə vaxtlarının səmərəli keçirməsi məqsədilə təşkil olunmuş  sərgidə 2000 nüsxədə kitab, jurnal, buklet, mütaliə və kitabı sevdirmə ilə bağlı müxtəlif təbliğat vasitələri nümayiş olunub.
Mərkəzdə xarici turistlərin çox olması nəzərə alınaraq kitablar üç dildə – Azərbaycan, rus və ingilis dillərində təqdim olunub. Qusar rayon Mədəniyyət və Turizm Şöbəsi və Qusar rayon Mərkəzi Kitabxanasının əməkdaşları gün ərzində turistlərə kitab seçimində kömək ediblər.
Qeyd edək ki, Mədəniyyət və Turizm Nazirliyi və Azərbaycan Milli Kitabxanasının birgə həyata keçirdiyi “Mən oxudum, sən də oxu!” şüarı ilə və əsas məqsədi kitabxanalara daha çox oxucu cəlb etmək, insanların mütaliəyə marağını artırmaq olan “Açıq kitabxana” layihəsi çərçivəsində bu cür “Səyyar kitabxana” günləri bölgələrdə geniş marağa səbəb olmuşdur.

















Səbinə Səmidxan
www.oxu.az
"
"Nazirlikdən Lahıcda şort geyməyin qadağan edilməsi xəbərinə – MÜNASİBƏT + YENİLƏNİBMədəniyyət və Turizm Nazirliyi İsmayıllı rayonunun Lahıc qəsəbəsində şort geyməyin qadağan edilməsi ilə bağlı yayılan xəbərlərə münasibət bildirib.
Nazirliyin İnformasiya və ictimaiyyətlə əlaqələr şöbəsinin müdiri Vüqar Şıxməmmədov Oxu.Az-a bildirib ki, Lahıc qəsəbəsində şort geyməyin qadağan edilməsi ilə bağlı yayılan şəkil 2013-cü ilə aiddir.
Onun sözlərinə görə, 2013-cü ildə elə bu məsələ ilə bağlı İsmayıllı rayonunun Lahıc bələdiyyəsinin üzvü işdən çıxarılıb.
Qeyd edək ki, Lahıc bələdiyyəsinin sədri Rövşən Əliyev virtualaz.org saytına açıqlamasında vaxti ilə belə bir elanın qəsəbə ərazisində olduğunu inkar etməyib.
12:54
İsmayıllı rayonunun Lahıc qəsəbəsində şort geymək qadağan edildi.
Oxu.Az xəbər verir ki, müvafiq elanın şəkili sosial şəbəkələrdə paylaşılıb.
Elanda qəsəbənin rəhbərliyi turistləri adət-ənənələrə riayət etməyə çağırmaqla yanaşı, qəsəbə ərazisində şortla gəzməyin qəti qadağan olması barədə xəbərdarlıq edib.
Qeyd edək ki, İsmayıllı rayonunun Lahıc qəsəbəsi ən çox turist cəlb edən məkanlardan biridir. 



E.Ə.
www.oxu.az
"
"Azərbaycana daha otuz min turist gələ bilərYay tətili ərzində və Qurban bayramı dövründə Fars körfəzi ölkələrindən Azərbaycana 30 min turistin gələcəyi gözlənilir.
Oxu.Az Report-a istinadən xəbər verir ki, bu barədə “Arabian Gazette” nəşrinə açıqlamasında Azərbaycanın Mədəniyyət və Turizm Nazirliyinin BƏƏ-dəki nümayəndəsi Raşil əl-Nuri bildirib.
O, Azərbaycana Körfəz ölkələrindən gələn turistlərin sayında artım olmasının Prezident İlham Əliyevin bu regiondan gələn turistlər üçün viza rejiminin sadələşdirilməsi ilə bağlı strateji qərarının nəticəsi olduğunu qeyd edib.
“Bu qərar qəbul edilən zaman Azərbaycanın ərəb turistlər üçün populyar turistik istiqamətlərdən biri olacağını bilirdim. Qarşımıza ərəb ölkələrinin vətəndaşları üçün Azərbaycanın gözəl istiqamət olmasını təşviq etmək vəzifəsi qoyulmuşdu. 
Bu işlə məmnuniyyətlə və Azərbaycan rəhbərliyinin dəstəyi ilə məşğul olduq və görürük ki, istəyimizə nail ola bilmişik”, - deyə o bildirib.
www.oxu.az
"
"Nijni Novqoroddan Bakıya birbaşa reyslər açılırBirtərəfli gediş üçün biletin qiyməti 307 manatdır.Bu ilin avqustun 25-dən “Komiaviatrans” şirkəti Nijni Novqoroddan Azərbaycana birbaşa reyslər həyata keçirəcək.
Oxu.Az-ın məlumatına görə, “APA-Economics” aviaşirkətin saytına istinadən verdiyi məlumatına görə, birbaşa reyslər Nijni Novqorod-Bakı-Nijni Novqorod marşrutu ilə həyata keçiriləcək.
Uçuş 2 saat 45 dəqiqə davam edəcək.
 
“Striqino” hava limanının məlumatına görə, Nijni Novqorod şəhərindən reyslər cümə günləri saat 9:30-dan, Bakıdan isə cümə axşamları 19:15-də həyata keçiriləcək. Birtərəfli gediş üçün biletin qiyməti 12 min 300 Rusiya rublu və ya 307 manat təşkil edəcək. 
www.oxu.az
"
"Azərbaycanda üç hotelə “beşulduz” verildi – SİYAHIÜmumilikdə 11 hotelə ulduz dərəcələri verilib.Azərbaycanda mehmanxana və mehmanxana tipli obyektlərdə göstərilən xidmətlərin müvafiq tələblərə və standartlara uyğunluğunu yoxlamaq, müəyyən etmək məqsədilə Mədəniyyət və Turizm Nazirliyi tərəfindən bəzi mehmanxanaların təsnifatı aparılıb.
Oxu.Az Mədəniyyət və Turizm Nazirliyinə istinadən xəbər verir ki, qurumun sifarişi ilə hazırlanan xüsusi proqram vasitəsilə ekspert qrupu tərəfindən mehmanxanalara baxış keçirilir və ulduz dərəcələri müəyyən olunur.
Məlumata əsasən, bu ilin avqust ayı ərzində Bakı şəhəri və ölkə ərazisində yerləşən 11 mehmanxanaya - “Chinar Hotel & Spa Naftalan”, “El Resort”, “Ayan Palace” mehmanxanalarına 5 ulduz, “Kür Hotel”, “Ober-Lux”, “Elfaro”, “Atlant”, “AF Hotel”, “Afra Hotel”, ""Opera Hotel” mehmanxanalarına 4 ulduz, “Lotos” mehmanxanasına isə 3 ulduz dərəcəli sertifikatlar verilib.
Ülviyyə R. Əli
www.oxu.az
"
"“Şahdağın hədiyyəsi"" – FOTOBu cür “açıq qapılar” gününün ənənəvi şəkildə hər il keçirilməsi nəzərdə tutulur.Mədəniyyət və Turizm Nazirliyinin tabeliyində olan “Şahdağ” Turizm Mərkəzində 20 avqust tarixində “Şahdağın hədiyyəsi” adlı xüsusi əyləncəli konsert proqramı təşkil edilib.
Oxu.Az xəbər verir ki, “Şahdağın hədiyyəsi” adlı “açıq qapılar” gününün ənənəvi şəkildə hər il keçirilməsi nəzərdə tutulur.
Proqramın təşkil edildiyi gün minimal qiymət ödəməklə çoxsaylı xidmətlərdən yararlanmaq imkanı qazanan qonaqlar, ziplayn, trotinnet, dağ velosipedi, bob kart, seqvey kimi maraqlı yay əyləncələrindən üçünü eyni zamanda sınaqdan keçirmək şansı da əldə ediblər. 
Bundan əlavə, ailəvi istirahət etmək istəyənlər üçün həm böyüklərin, həm də uşaqların zövqünü oxşayacaq əyləncəli proqram da hazırlanıb. Azyaşlı qonaqların marağına səbəb olacaq animatorların müşayiəti ilə təşkil olunan xüsusi şou-proqram onların xatirəsində uzun müddət qalacaq.
Həmçinin açıq havada, dağların ətəyində canlı musiqi ilə yanaşı, DJ-lərin performansı yaşından asılı olmayaraq, hər kəsin zövqünü oxşayıb. Tədbirin sonunda möhtəşəm atəşfəşanlıq təşkil edilib. 
Mədəniyyət və Turizm Nazirliyinin tabeliyində olan “Şahdağ” Turizm Mərkəzində yay mövsümü iyun ayından sentyabr ayına kimi davam edir.
Qeyd edək ki, keçən ilin avqust ayında təşkil olunan eyniadlı tədbir qonaqların marağına və məmnunluğuna səbəb olduğundan “Şahdağın hədiyyəsi” adlı bu cür “açıq qapılar” gününün ənənəvi olaraq hər il keçirilməsi nəzərdə tutulur.


























Səbinə Səmidxan
www.oxu.az
"
"ETSN: Bu il ov icazəsi istəyən avropalı turistlərin sayı daha çox olubBu ilin 7 ayı ərzində Azərbaycanda 707 adama ovçu bileti verilib.
Oxu.Az xəbər verir ki, bu barədə Report-a açıqlamasında Ekologiya və Təbii Sərvətlər Nazirliyinin (ETSN) Bioloji müxtəlifliyin qorunması və xüsusi mühafizə olunan təbiət ərazilərinin inkişafı departamentinin direktor müavini Hikmət Əlizadə bildirib.
O deyib ki, 2015-ci il ərzində isə 1312 adama ovçu bileti verilib.
H.Əlizadə son iki ayda, yəni yeni ov mövsümündə nazirliyə ərəb ölkələrinin vətəndaşları tərəfindən hələ heç bir müraciət daxil olmadığını söyləyib:
“Azərbaycana son vaxtlar gələn xaricilər arasında ərəb ölkələrlərindən olan turistlərin sayı artdığı müşahidə olunur. Təbii ki, onlar arasında da ov marağında olanlar var. Ovla məşğul olmaq istəyən vətəndaş hansı ölkədən olmasından asılı olmayaraq Azərbaycanda ovçuluq fəaliyyətini həyata keçirmək istəyən şirkətlərin vasitəsitəçiliyi ilə nazirliyə müraciət edir. Çünki xarici vətəndaş qanunları bilmir, bu məqsədlə də şirkətlərə müraciət edirlər.
Bu mövsüm xarici ölkə vətəndaşları da ov icazəsi almaq üçün müraciət edib. Avropa ölkələrindən müraciətlər daha çox olur. Məsələn İspaniya, Almaniya və s.”
Direktor müavini xatırladıb ki, ovçuluq etmək istəyən şəxs yetkinlik yaşına çatmalı, yəni 18 yaşından kiçik olmamalıdır:
“Həmin şəxsin əqli və fəaliyyət qabiliyyətinin normal olması zəruridir. Ovçunun həmçinin rəsmi sənədi olan ov silahı olmalıdır. Silahın saxlanılması və gəzdirilməsinə icazəni Daxili İşlər Nazirliyi verir. Ovçuluq fəaliyyəti isə Ekologiya və Təbii Sərvətlər Nazirliyinin ovçuluq üçün ayrılan ov yerlərində ovçuluq və üzvlük bileti əsasında verilən icazəyə müvafiq olaraq həyata keçirilir”.
H.Əlizadənin sözlərinə görə, ovçuluq bileti almaq üçün vətəndaş minimum sınaq imtahanı verməlidir:
“İmtahan test üsulu ilə aparılır. Vətəndaşların işini asanlaşdırmaq üçün həm nazirlikdə, həm də regionlarda imtahanlar təşkil olunur. Bileti almaq üçün dövlət rüsumu Tarif Şurasının qərarı ilə müəyyənləşdirilib və 11 manat təşkil edir”.
Nazirlik rəsmisi xatırladıb ki, ov etmək üçün icazədə ov obyektlərinin növü, ovlama üsulu və yeri, norması (sayı), ovun vaxtı, icazənin müddəti və şərtləri göstərilir:
“Ov etmək üçün icazədə göstərilən normadan (saydan) artıq əldə edilən ov məhsulları ovçulardan geri alınır və onlara qarşı qanunvericilikdə nəzərdə tutulan qaydada müvafiq tədbirlər görülür”.
A.S.
www.oxu.az
"
"“Rixos Quba Azerbaijan” – keyfiyyət və rahatlıq zirvəsi – FOTOBu il ərzində Azərbaycana gələn turistlərin sayı kəskin artıb. Buna səbəb isə Azərbaycanın bir çox ölkələr üçün visa prodesurlarını sadələşdirilməsi, eyni zamanda “Tax free”nin tətbiqi və s. dir. 
Məsələn, Mədəniyyət və Turizm Nazirliyinin məlumatına görə, təkcə cari ilin iyul ayında BƏƏ-dən ölkəmizə səfər edən xarici vətəndaşların sayı 10073 nəfər təşkil edib ki, bu da keçən ilin müvafiq dövrü ilə müqayisədə 100 dəfə çox olub. 
Ərəb ölkələri arasında ən yüksək artım tempi İraqda qeydə alınıb. Cari ilin ilk altı ayı ərzində 11028 nəfər İraq vətəndaşı ölkəmizə səfər edib ki, bu da əvvəlki ilin yanvar- iyun aylarındakı göstəricilərdən (376 nəfər) 30 dəfə çoxdur.
2016-cı ilin birinci yarımili ərzində ərəb ölkələrindən Azərbaycana səfər edən xarici vətəndaşların sayı ümumilikdə 25 min nəfər təşkil edib ki, bu da keçən ilin müvafiq dövrü ilə müqayisədə (3158 nəfər) təxminən 22 min nəfər (8 dəfə) çoxdur.
Bundan başqa, Vergilər Nazirliyinin məlumatına görə isə ölkədə “Tax Free” nin tətbiq edilməsi nəticəsində 45 ölkənin vətəndaşına 100 min manatdan çox əlavə dəyər vergisi (ƏDV) qaytarılıb. 
Hökumətin bu istiqamətdə gördüyü işlərin məntiqi davamı kimi ölkəyə turist axını artıb və onların yerləşdirilməsi, yüksək keyfiyyətli xidmət ilə təmin olunması məsələsi aktuallaşıb.
Məsələn, Azərbaycanın şimal bölgəsi Qubada yerləşən “Rixos Quba Azerbaijan” hoteli yüksək keyfiyyətli xidmətləri ilə istər yerli, istərsə də əcnəbi vətəndaşların yay mövsümi ərzində istirahət tələbatını tam ödəyib. 
Təbiət qoynunda istirahət və sərhədsiz əyləncələrin əsrarəngiz vəhdəti...
“Rixos Quba Azerbaijan” qarlı dağlar, dağ-xizək bazası və Qafqazın yaşıl meşələri, bir sözlə, beşulduzlu istirahət.
946565 м2 sahədə inşa edilən hoteldə qolf, dağ-xizək idmanı, SPA və “Rixos” keyfiyyəti birləşib. Restoran, bar, SPA və bir-birindən gözəl əyləncələrlə elit və yaddaqalan istirahətə hazır olun.
Hotelin qonaqlarının bütün tələblərinə cavab verən 212 nömrə və villalarında sizi “Rixos” keyfiyyəti, komfortu və dəbdəbəsi ilə qarşılayacaqlar. Qafqaz dağlarının möhtəşəmliyi, gözəl təbiət, dünya mətbəxinin seçilmiş təamları, elit içkilər, rahatladıcı SPA prosedurlar, əyləncələr və “Rixy” uşaq klubu... Bu istirahət unudulmaz xatirələrlə bol olacaq!  
“Rixos Quba Azerbaijan” - Azərbaycan hotelinin restoranlarının unudulmaz dad dünyası var. Parıltısı göz qamaşdıran gölün, məftunedici meşə və dağları seyr edərkən hotelin 3 restoranı: “Mozaik”, “Le Coquet” və “The Challette Steak House”də daddığınız özəl təamların dadı uzun müddət damağınızda qalacaq. Restoranlardan biri “İsveç masası”, ikisi isə “a-la-kart” sistemi ilə işləyir.
Dünya, türk və Azərbaycan mətbəxinin seçilmiş təamlarını dadarkən eksklüziv və elit içkilərin də dadına baxa bilərsiniz.
“Rixos Quba Azerbaijan” - Təbiət qoynunda istirahət və sərhədsiz əyləncələrin əsrarəngiz vəhdətinin nümunəsidir. Bu həm tematik gecələr, “Diamond X Club”, konsertlər, tədbirlər, eləcə də səhər və axşam əyləncələridir.
“Rixos Quba Azerbaijan” rahatlıqverici atmosferi və peşəkar personalı olan SPA-salonda təqdim edilən Avropa və Asiya massajları və terapiyaları sizə yüngüllük hissi verəcək.  
“Rixos Quba Azerbaijan” hotelində idmanın ən elit növləri ilə məşğul olaraq siz həm ruhən, həm də cismən dincələcəksiniz. Dağda xizək sürərək və ya qolf meydançasında kübar idman yarışlarında mübarizə apararkən adrenalin alacaqsınız.  
Bundan başqa “Rixos Quba Azerbaijan” hotelində 5 hovuz, tennis kortu, mini futbol və basketbol meydançaları mövcuddur. İstirahətiniz fitnes, pilates, yoqa, kamandan oxatma, dağ velosipedi, trekinq və digər idman növləri sayəsində aktiv keçəcək.
“Rixos Quba Azerbaijan”da yalnız böyüklər deyil, eləcə də uşaqların şən vaxt keçirməsi üçün bütün şərait yaradılıb. “Rixy Club” xüsusi tədbir və obyektlər sayəsində 4-12 yaşarası uşaqların istirahətinin unudulmaz olması üçün ayrı bir aləm yaradıb.
Uşaqlar yeni nəsə öyrənəcəklər, aktiv tədbirlərdə iştirak edərək özlərinə yeni dostlar tapacaqlar. Müxtəlif yaş həddində olan uşaqlar üçün mütəxəssislər tərəfindən hazırlanmış tədbirlər hovuzda oyunlardan başlayır. Daha sonra oyunlar maarifləndirici və əyləncəli tədbirlərlə əvəzlənir. Bundan başqa “Rixy Club”da müxtəlif yaşda olan uşaqlara qulluq xidməti də təqdim edilir.

































































http://quba.rixos.com/
www.oxu.az
"
"“The Economist”: Bakı yaşamağa yararlı on şəhərdən biridirBritaniyanın nüfüzlu jurnalı “The Economist” Bakını yaşamaq üçün yararlı olan, ən aktiv şəkildə inkişaf edən “Top-10” şəhərlərin siyahısına salıb.
Oxu.Az-ın məlumatına görə, Fins.az-ın “Global Liveability Ranking-2016”-ya istinadən verdiyi məlumata görə, Azərbaycanın paytaxtı insanların yaşaması və infrastrukturun inkişafı baxımından doqquzuncu yeri tutub (reytinqdə 5 il ərzində +1,6%), bununla da “Top-10”-luğu bağlayan Honolulu şəhərini (Havay, ABŞ) qabaqlayıb. 
Dünyanın həyat üçün yararlılıq naminə ən dinamik inkişaf edən şəhəri isə İranın paytaxtı Tehran seçilib (5 il ərzində + 5%).
Düzdü, həm Bakı (103-cü yer, 140 şəhər arasında), həm Tehranın (126) bu “Top-10”-luğun başında duran Melburna çatmağına hələ çox var. Amma misal üçün Moskva beş il ərzində göstəricidə 5,6%, Kiyev 25,1% geriləyib və hər iki şəhər həyat üçün yararlığın ən sürətli pisləşdiyi siyahıya daxil olublar.
Jurnal öz indekslərini 30 kəmiyyət və keyfiyyət faktorları və beş əsas kateqoriya üzrə seçir: stabillik, tibb, mədəniyyət və ətraf mühit, təhsil və infrastruktura.
www.oxu.az
"
"Birləşmiş Ərəb Əmirliklərindən Azərbaycana turist sayı 100 dəfə artıbBirləşmiş Ərəb Əmirliklərindən (BƏƏ) Azərbaycana gələn turistlərin sayında əsaslı artım baş verib. 
Bu barədə Oxu.Az-a Mədəniyyət və Turizm Nazirliyindən məlumat verilib.
Belə ki, təkcə cari ilin iyul ayında BƏƏ-dən ölkəmizə səfər edən xarici vətəndaşların sayı 10073 nəfər təşkil edib ki, bu da keçən ilin müvafiq dövrü ilə müqayisədə 100 dəfə çoxdur.
2015-ci il ərzində Fars körfəzi ölkələrindən Azərbaycana gələn xarici vətəndaşların sayında 57,5% artım baş verib. 
BƏƏ-dən 2016-cı ilin yanvar-iyun aylarında ölkəmizə gələn xarici turistlərin sayı 10086 nəfər təşkil edir.
Ülviyyə R. Əli
www.oxu.az
"
"Ərəb turistləri “Sədərək”dəki alveri gücləndirib“Saytlardan oxuyuruq ki, bəzi insanlar ərəblərin ölkəmizə gəlməsindən narahat olurlar. Halbuki biz hər gün onlarla ünsiyyətdə oluruq, çox mehriban, səmimi və dünyagörüşlü adamlardır. Məncə, insanları geyiminə, imicinə görə tənqid eləmək olmaz”.
Oxu.Az xəbər verir ki, bu sözləri Sputnik-in əməkdaşı ilə söhbət zamanı “Sədərək” Ticarət Mərkəzində satıcı işləyən Nadir Əliyev deyib. 
O, ərəb turistlərlə bağlı gedən müzakirələrin həddi aşdığını düşünür: 
“Mənə elə gəlir ki, bu söz-söhbəti ortalığa atanlar qəsdən belə edirlər. Düşünürəm ki, bu, ideoloji məsələdir. Ona görə dərinə girmək istəmirəm. Amma xalqımızın çoxu onlar kimi düşünmür”.
“Bildiyim qədərilə, gün ərzində 500-1000 nəfər arası ərəb turist Bakıya gəlir. Nə qədər də pul xərcləyirlər. Bunun nəyi pisdir ki? Onlar bura gələndən bizim alverimiz də güclənib. İndi axşam evə gedəndə daha xoş əhvali-ruhiyyə ilə gedirəm. Çünki əvvəlki kimi əliboş yox, əlidolu girirəm evə”, - satıcı deyib.
Son günlər “Sədərək” Ticarət Mərkəzində, əvvəllər heç olmadığı kimi sıxlıq müşahidə olunur. Hətta bir müddət öncə mağazasının ağzına qıfıl vurub qeybə çəkilən sahibkarlar da bu günlərdə yenidən işlərinə geri qayıdıblar. Alverçiləri həvəsləndirən əsas faktor məhz ərəb turistlərin gəlişidir.
Digər millətlərdən fərqli olaraq, ərəblər alış-verişi çox sevirlər və bu səbəblə də öz ölkələrinə qayıtmazdan əvvəl, getdikləri ölkənin böyük ticarət mərkəzlərinə mütləq baş çəkirlər. O cümlədən də Sədərək TM-ə.
Apardığımız araşdırmadan bəlli oldu ki, yerli sahibkarlar ərəblərin ölkəmizdə sayının artmasından məmnundurlar. Belə sahibkarlardan biri də “Merinos” xalça dükanının sahibi Araz Nəsibovdur.
“Xalçalara çox maraq göstərməsələr də, ərəblərin Azərbaycanda çoxalması məni sevindirir. Qonşu dükan yaxın tanışımındır. Pal-paltar satır. Obyekti təhvil verib getmək istəyirdi ki, alver gücləndi. Təbii ki, buna ərəblər səbəb oldu.
Eşitdiyimizə görə, vizalar sadələşdiyi üçün turistlərin sayı artıb. Ona görə, demək lazımdır ki, sağ olsun hökumətimiz. Bəlkə bu üsulla itirilən neft gəlirlərini kompensasiya eləmək olar”, - ticarətçi əməkdaşımızla söhbətində bildirib.
Fürsət düşmüşkən, ayaqüstü ərəb turistlərlə söhbət eləmək imkanımız da oldu. Marva Şadiya adlı misirli xanım açıqlamasında sabah ölkəsinə qayıdacağını, ancaq ilk fürsətdə Bakıya yenə gələcəyini, hətta növbəti dəfə bütün ailəsini Azərbaycana gətirəcəyini söylədi.
“Bakının əsas mərkəzi daha çox xoşuma gəldi. Gecə işıqlandırması əladır. Parisdə, Londonda olmuşam, əmin olun, Bakınız onlardan heç də geri qalmır”, - Şadiya bildirdi.
Qonaq turistlərdən yerli mediada onlar haqqında dolaşan məlumatlar barədə də soruşduq və aldığımız cavab belə oldu: 
“Əlbəttə, sizin dili bilmədiyimiz üçün, haqqımızda nələr danışıldığından xəbərimiz olmur. Amma inanmaq istərdik ki, Azərbaycan xalqı bəzi pessimist və qaranlıq düşüncəli adamlar kimi düşünmür. Çünki pessimist adam hər yerdə var. Bizim ərəblərin içində də var. Hər kəsi eyni cür dəyərləndirməməliyik”.
www.oxu.az
"
"“Tax free”nin tətbiqi ölkənin turizm üzrə rəqabət qabiliyyətini artırır45 ölkənin turistinə 100 min manatdan artıq ƏDV qaytarılıb.“2016-cı ildə vergi sahəsində aparılacaq islahatların istiqmətləri”ndə nəzərdə tutulan dəyişikliklərdən biri də Azərbaycanı turistlər üçün cəlbedici ölkəyə çevirmək və bütövlükdə turizm sektorunu inkişaf etdirmək məqsədilə ölkə ərazisində alınmış istehsal, yaxud kommersiya məqsədi üçün nəzərdə tutulmayan mallara ödənilmiş ƏDV-nin qaytarılması (“tax free”) sisteminin tətbiqinin genişləndirilməsi ilə bağlıdır.
Oxu.Az xəbər verir ki, Vergilər Nazirliyinin Vergi siyasəti və strateji araşdırmalar baş idarəsinin Vergi siyasəti idarəsinin rəisi Nicat İmanovla müsahibə bu mövzuya həsr olunub. 
- Nicat müəllim, əvvəlcə oxucularımıza “tax free” sistemi barədə bir qədər ətraflı məlumat verməyinizi istərdik...
- “Tax free” sistemi ilk dəfə İsveçdə yaranıb, hazırda Avropa İttifaqı və digər ölkələrdə tətbiq olunur. Bu xidmət bütün ölkələrdə yalnız xarici vətəndaşlar üçün nəzərdə tutulub. Adətən, turistlər hər hansı xarici ölkəyə gedərkən orada “tax free” sisteminin tətbiqinin şərtlərini də öyrənir və etdikləri alış-veriş məbləğindən neçə faizini geri alacaqlarını əvvəlcədən hesablayırlar. ƏDV-nin məbləği tətdiq olunduğu ölkələrə görə dəyişir...
Ölkəmizə xarici turistlərin marağının artırılması, turizm sektorunda son illər ərzində nail olunmuş sürətli inkişafın davamlılığının təmin edilməsi və rəqabət qabiliyyətinin möhkəmləndirilməsi üçün beynəlxalq təcrübədə xarici turistlərə münasibətdə geniş istifadə edilən “tax free” sisteminin bu ilin iyun ayından respublikamızda da tətbiqinə başlanıb. Bu sistemə əsasən, ölkəmizdə xarici turistlər tərəfindən alınmış mala görə ödənilən ƏDV məbləğinin onlar ölkəni tərk edərkən özlərinə qaytarılması təmin olunur.
Alıcı aldığı malları Azərbaycan Respublikası ərazisindən apardıqda aldığı mallara dair e-VHF-ni öz pasportu ilə birlikdə gömrük sərhəd-buraxılış məntəqəsində gömrük orqanı əməkdaşına təqdim etməlidir.
E-VHF-nin məlumatları gömrük orqanı tərəfindən vahid məlumat bazasında eyniləşdirildikdən sonra avtomatik risk qiymətləndirməsi aparılır. Qiymətləndirmənin nəticələri əsasında alıcının və ona məxsus malların gömrük nəzarətindən keçməli olub-olmadığı proqram təminatı vasitəsilə açıqlanır. 
Alıcının və ona məxsus malların gömrük nəzarətindən keçməsi tələb edildiyi halda, alıcı həmin malları gömrük baxışının keçirilməsi məqsədilə gömrük orqanı əməkdaşlarına təqdim etməlidir. Gömrük orqanı əməkdaşları təqdim olunmuş mallarla vahid məlumat bazasına daxil edilmiş məlumatların uyğunluğunu yoxladıqdan sonra qaytarılacaq ƏDV məbləği barədə alıcının təqdim etdiyi e-VHF-də təsdiq qeydi aparır, möhürlə təsdiqləyərək alıcıya təqdim edir və vahid məlumat bazasında e-VHF-ni təsdiqləməklə məlumatı real vaxt rejimində müvəkkil banka ötürür.
Alıcı dövlət sərhədinin buraxılış məntəqəsindən keçdikdən sonra müvəkkil bank gömrük orqanı tərəfindən möhürlə təsdiq olunmuş e-VHF-yə əsasən qaytarılmalı olan ƏDV məbləğini alıcının istəyinə uyğun olaraq, milli valyutada nağd ödəniş kimi və ya 10 iş günündən gec olmayaraq, xarici və ya milli valyutada bank kartına və ya hesabına köçürmə qaydasında qaytarır.
Azərbaycanda “tax free” bir elektron vergi hesab-fakturası üzrə malların dəyəri ƏDV ilə birlikdə 300 manatdan çox olduğu hallarda tətbiq edilir.
ƏDV-nin alıcıya qaytarılması isə nağd ödəniş və ya bank kartına köçürmə yolu ilə həyata keçirilir. Alıcıya ödəniləcək ƏDV məbləğindən operatorun göstərdiyi xidmətlərə görə, 20 faiz həcmində xidmət haqqı və bank komissiya haqqı tutulur.
- “Tax free” sisteminin tətbiqi qanunvericilikdə necə təsbit edilib?
- Bu sistemin tətbiqi ilə bağlı Azərbaycan Respublikası Prezidentinin 2016-cı il 12 iyul tarixli fərmanı ilə “Əcnəbilər və vətəndaşlığı olmayan şəxslər tərəfindən Azərbaycan Respublikasının ərazisində alınmış istehsal, yaxud kommersiya məqsədləri üçün nəzərdə tutulmayan mallara görə ödənilmiş əlavə dəyər vergisinin qaytarılması Qaydası” təsdiq edilib.
Artıq Vergi Məcəlləsində də bu sistemin tətbiqini təmin etmək məqsədilə əlavə və dəyişikliklər aparılıb. Bunlarla yanaşı, bir sıra digər normativ hüquqi aktların da bu fərmana uyğunlaşdırılması ilə bağlı işlər aparılır.
- Sistemin vahid məlumat bazasının operatoru Vergilər Nazirliyidir. Burada nazirliyin əsas fəaliyyəti nədən ibarətdir?
- “Tax free” inzibatçılığı üzrə əsas məsul subyekt operatordur və qeyd etdiyiniz kimi, ölkəmizdə operator olaraq Vergilər Nazirliyi müəyyən edilib. Vergilər Nazirliyi malların satışının rəsmiləşdirilməsi və ƏDV-nin qaytarılması işlərini təşkil edir, proqram təminatının daim işlək vəziyyətdə saxlanılmasını və fasiləsiz işləməsini, “tax free” mərkəzi informasiya sisteminin yaradılmasını və idarə edilməsini təmin edir. 
- Ölkəmizdə yeni tətbiq olunan bu sistem hansı nəticələri verir? 
- Bu sistem ölkəyə xarici turistlərin cəlb edilməsini təşviq edir, habelə onların ölkə ərazisində mal almasını stimullaşdırır. “Tax free” sisteminin tətbiq olunması sərhəd məntəqələrindən alış-veriş edən turistlər üçün hava limanlarında, sərhəd-keçid məntəqələrində məbləğin müəyyən qisminin geri qaytarılmasına şərait yaradır. Bu isə turistləri xərcləmələrə təşviq edən mexanizmdir.
Bu sistem ölkənin turizm üzrə rəqabət qabiliyyətini artırır, ölkəyə xarici valyuta gətirilməsini təmin edir, ölkədə pərakəndə ticarətdə rəqabəti artırmaqla satış dövriyyəsini genişləndirir, habelə turist yönümlü istehsalı stimullaşdırır. İstehsal mühitinin formalaşdırılması, rəqabətli məhsulların istehsalı və dünya bazarına çıxarılması, daha sonra ölkəyə valyuta axını əldə etmək iqtisadi baxımdan mühüm prosesdir.
Bu baxımdan ölkəyə turist axınını təmin etməklə, turist xərcləmələrinin həcmini artırmaqla əlavə valyuta axınına nail olmaq mümkündür. Rəqəmlərə baxsaq görərik ki, Vergilər Nazirliyinin tətbiq etdiyi “tax free” sisteminə əsasən, 45 ölkənin turistinə 100 min manatdan artıq ƏDV qaytarılıb. 
- “2016-cı ildə vergi sahəsində aparılacaq islahatların istiqamətləri”nin təsdiqi və vergi inzibatçılığının təkmilləşdirilməsi haqqında Prezident sərəncamından irəli gələn məsələlərin icrası ilə bağlı “tax free” sistemində hansı yeniliklər olacaq? 
- Sərəncamın icrası ilə bağlı “tax free” sisteminin hava limanından başqa digər sərhəd-buraxılış məntəqələrində də tətbiqi həyata keçiriləcək. Artıq bununla bağlı qanunvericilikdə müvafiq dəyişikliklərin edilməsi üçün qanun layihəsi hazırlanıb.
Proqram təminatı və vahid elektron məlumat bazası yaradıldıqdan, onun vergi və digər aidiyyəti dövlət orqanlarının, habelə müvəkkil bankın (bankların) istifadəsində olan elektron informasiya sistemlərinə inteqrasiyası təmin edildikdən sonra bu sistemin bütün sərhəd-buraxılış məntəqələrində qurulması hissə-hissə həyata keçiriləcək.
Ülviyyə R. Əli
www.oxu.az
"
"Müalicəvi turizmdən ən çox qazanan ölkələrin – SİYAHISIMüalicəvi turizm inkişaf edən sektorlardan biridir. 
Oxu.Az Fins.Az-a istinadən xəbər verir ki, “VİSA Oxford Economics” bildirir ki, ümumilikdə dünya əhalisinin 3-4 faizi müalicə məqsədi ilə səyahət edir. 
Hazırda dünyada məhz bu turizmə 439 milyard dollar xərclənir. VİSA şirkəti gələcək 10 il ərzində dünyada bu turizm sektoru üçün xidmət göstərəcək 340 yeni hava limanının tikiləcəyini bildirib. 
Bununla müalicəvi turizmdən gələn gəlirin həcmi 2025-ci ilədək 3 trilyon dollara qədər yüksələcək. Hazırda müalicəvi turizm üzrə ölkələrin ilk beşliyində Kanada, Böyük Britaniya, İsrail, Sinqapur və Hindistan dayanır.



www.oxu.az
"
"Hindistandan Azərbaycana yeni reyslər açılır“GoAir” bununla bağlı ölkə rəhbərliyindən icazə alıb. Hindistanın “GoAir” aviaşirkəti ölkə rəhbərliyindən 9 müxtəlif ölkəyə aviareyslər təşkil etmək barədə icazə əldə edib ki, bu ölkələr arasında Azərbaycan da var. 
Bu barədə Oxu.Az “Trend”-ə istinadən məlumat verir.
Aviaşirkət Mumbayda yerləşir. Şirkətin uçmağa icazə aldığı ölkələr - Azərbaycan, İran, Çin, Vyetnam, Maldiv, Özbəkistan, Qazaxıstan, Qətər və Səudiyyə Ərəbistanıdır.
Hindistan aviaşirkəti bu ölkələrə 2017-ci ilin mart ayından başlayaraq uçuşlar həyata keçirəcək.
Məlumatda o da qeyd olunur ki, “GoAir” Mumbay, yaxud Dehlidən Bakıya mütəmadi olaraq həftədə üç dəfə uçuş həyata keçirəcək.
www.oxu.az
"
"Çimərliklər yoxlanılır: Tədbirlər Planı hazırlanacaqRespublika ərazisində çimərliklərin vəziyyəti öyrəniləcək. 
Bu barədə Mədəniyyət və Turizm Nazirliyinin mətbuat xidmətindən Oxu.Az-a bildirilib.
2016-cı ilin 15 iyul tarixində aidiyyəti mərkəz və yerli icra hakimiyyəti orqanlarının iştirakı ilə “Azərbaycanda çimərliklərinin mövcud vəziyyəti və inkişafı” mövzusunda keçirilən müşavirədə əldə olunan razılığa uyğun olaraq, çimərlik ərazilərində mövcud vəziyyətin öyrənilməsi, eləcə də bu sahədə fəaliyyətin koordinasiyası, təhlükəsizlik və sanitar-gigiyenik tələblərin təmin edilməsi, ictimai çimərliklərin yaradılması və işinin təkmilləşdirilməsi, xidmət səviyyəsinin yaxşılaşdırılması, qanunvericilik bazasının təkmilləşdirilməsi məqsədilə İşçi qrupu yaradılıb.
İşçi qrupunun tərkibinə mədəniyyət və turizm, fövqəladə hallar, iqtisadiyyat, səhiyyə və ekologiya üzrə aidiyyəti nazirliklərinin, eləcə də Bakı, Sumqayıt şəhərləri və Qaradağ, Səbail, Sabunçu, Binəqədi, Xəzər rayonlarının icra hakimiyyətlərinin nümayəndələri daxildir.
İşçi qrupu müəyyən olunmuş qrafikə uyğun olaraq, artıq Sumqayıt şəhəri və Binəqədi rayonunun ərazisində yerləşən çimərliklərə birgə baxış keçiriblər. Növbəti bir neçə gün ərzində İşçi qrupu tərəfindən Bakı və Abşeron ərazisində yerləşən çimərliklərə baxış keçirilməsi davam etdiriləcək.
Qeyd edirik ki, çimərliklərin mövcud vəziyyəti öyrənildikdən sonra Azərbaycanda çimərliklərin inkişafına dair Tədbirlər Planının hazırlanması ilə bağlı İşçi qrupu tərəfindən Hökumətə müvafiq təkliflər təqdim olunacaq.
www.oxu.az
"
"MTN işçi axtarırBununla əlaqədar olaraq, müvafiq komissiya 2016/2017-ci tədris ili üçün pedaqoji kadrların işə qəbulu üzrə növbəti III müsabiqəni elan edir.Mədəniyyət və Turizm Nazirliyi pedaqoji kadrların işə qəbulu üzrə komissiya III müsabiqəni elan edir.
Bu barədə məlumat Oxu.Az-a Mədəniyyət və Turizm Nazirliyindən verilib.
Məlumata görə, nazirliyin sistemindəki uşaq musiqi, incəsənət və rəssamlıq məktəblərində, mərkəzlərində təhsilin keyfiyyətinin yüksəldilməsini, bilikli və bacarıqlı ixtisaslı kadrların bərabərhüquqlu, şəffaf və sağlam rəqabət şəraitində seçilib yerləşdirilməsini, kadrlara olan tələb-təklif prinsiplərinin gözlənilməsini təmin etmək məqsədi ilə 2015/2016-cı tədris ilindən etibarən sözügedən məktəblərə pedaqoji kadrların işə qəbulu vakant yerlər əsasında müsabiqə yolu ilə aparılır.
Bununla əlaqədar olaraq, müvafiq komissiya 2016/2017-ci tədris ili üçün pedaqoji kadrların işə qəbulu üzrə növbəti III müsabiqəni elan edir.
Müsabiqənin aparılması qaydaları; məktəblərin vakant yerləri və ünvanları haqqında məlumat; elektron ərizənin forması nazirliyin rəsmi internet saytının (www.mct.gov.az) elanlar bölməsində yerləşdirilmişdir.
Əlavə məlumat almaq üçün müsabiqə komissiyasının katibliyinə müraciət etmək olar: Tel.: (+994) 12 436 80 96; (+994) 12 436 74 18
Vakant yerlər:
http://mct.gov.az/upload/14712680141455108771mtsh_elaqe.pdf
http://mct.gov.az/upload/1471269740elektron_erize.doc
http://mct.gov.az/upload/1471269747musabiqe_qaydalari.docx
http://mct.gov.az/upload/1471269754tel_nomre.doc
www.oxu.az
"
"Azərbaycanın turizm gəlirləri artacaqHər gün ərəb ölkələrindən 600-1000 nəfər turist Azərbaycana gəlir.Bu il ərzində Azərbaycanın turizmdən gəlirləri 1 milyard 834 milyon dollara çatacaq. 
Oxu.Az Report-a istinadən xəbər verir ki, bu barədə “World Travel and Tourism Council”in (WTTC – Dünya Səyahət və Turizm Şurası) ekspertləri açıqlama yayıblar.
2015-ci ilə nisbətən Azərbaycana gələn turistlərin sayı 6,4% artaraq 1 milyon nəfərə çatıb.
Hər gün ərəb ölkələrindən 600-1000 nəfər turist Azərbaycana səyahət edir. Həmin ərəb ölkələri arasında Səudiyyə Ərəbistanı, Qətər, Küveyt, Oman və İraq vətəndaşları üstünlük təşkil edirlər ki, onlar da gün ərzində ölkədə minimum 150-200 dollar xərcləyirlər.
Azərbaycan Mədəniyyət və Turizm Nazirliyinin açıqladığı məlumata görə, bu ilin mayında ötən illə müqayisədə ölkəyə gələn turistlərin sayı 30 dəfə artıb.
Ekspertlər 2015-ci ildə manatın devalvasiyasından sonra ölkənin daha cəlbedici olduğunu qeyd edirlər.
www.oxu.az
"
"İsmayıllıda turistlər üçün pulsuz “Wi-Fi” olacaqİsmayıllı rayon Lahıc Bələdiyyəsinin yaydığı məlumata görə, qəsəbənin bazar küçəsində bələdiyyənin təşkilatçılığı ilə turistlərə pulsuz “Wi-Fi” internet xidmətinin göstərilməsinə başlanılıb.
Oxu.Az Fins.az-a istinadən xəbər verir ki, bələdiyyənin yaydığı məlumata görə, bələdiyyənin əsas məqsədi gələn turistlərə göstərilən ximətlərin sayını və keyfiyyətini artırmaqdır.
Bələdiyyə iclasının qərarıyla artıq digər xidmət səviyyəsinin ölçülməsi üçün işçi qrupu yaradılıb. 
Mütəmadi olaraq işçi qrupunun üzvləri turistlər arasında sorğu keçirərək xidmət səviyyəsini öyrənəcəkdir.
www.oxu.az
"
"“Montenegro Airlines” Azərbaycana uçuşları dayandırdı“Montenegro Airlines” aviaşirkəti Azərbaycan və Monteneqro arasında çarter reyslərinin həyata keçirilməsini dayandırıb.
Oxu.Az-ın məlumatına görə, Monteneqronun Azərbaycandakı fəxri konsulluğundan “Report”a verilən məlumata görə, uçuşların ləğvi aviaşirkət ilə Azərbaycandakı turoperator arasında yaşanan müəyyən məsələlərlə bağlıdır.
“Montenegro Airlines” aviaşirkəti son üç çarter reysini həyata keçirməyəcək.
Çernoqoriyaya turpaket alan turistlərin bildirdiklərinə görə, turagentliklər istirahət edənlərin uçuşunu digər aviaşirkətlər vasitəsilə təşkil etməyə çalışır.
www.oxu.az
"
"Azərbaycanda yeni turizm zonaları yaradılacaq – XƏRİTƏNazirlər Kabineti Azərbaycanın Xızı, Xaçmaz, Quba və Qusar rayonlarında turizm və rekreasiya zonalarının yaradılması haqqında qərar qəbul edib. 
Oxu.Az xəbər verir ki, qərara əsasən, Xızı rayonunun 7969,22 hektar, Siyəzən rayonunun 14365,44 hektar, Şabran rayonunun 25833,78 hektar, Xaçmaz rayonunun 33832,40 hektar inzibati ərazilərində Xızı-Xaçmaz turizm və rekreasiya zonası, Quba rayonunun 3729,43 hektar inzibati ərazisində Quba turizm və rekreasiya zonası, Qusar rayonunun 14546,55 hektar inzibati ərazisində isə Qusar turizm və rekreasiya zonası yaradılıb və həmin turizm və rekreasiya zonalarının hüdudları (xəritələr) təsdiq edilib.
Mədəniyyət və Turizm Nazirliyinə müvafiq yerli icra hakimiyyəti və digər aidiyyəti orqanlarla birlikdə bu qərardan irəli gələn məsələləri həll etmək tapşırılıb. 




















www.oxu.az
"
"Turizm şirkəti Batumidə Azərbaycan turistlərinin pulunu kazinoda uduzubAzərbaycanın Batumidəki Baş konsulluğu azərbaycanlı turistlərin Batumidə aldadılması ilə bağlı yaranan vəziyyətə aydınlıq gətirib.
Oxu.Az-ın xəbərinə görə, Azərbaycanın Batumidəki baş konsulu Rəşad İsmayılov Trend-ə bildirib ki, həmin turistlərə lazımi köməklik göstərilib: 
“Bu gün həmin turistlər Batumidəki Baş konsulluğa müraciət ediblər. Baş konsulluq və şəxsən mənim müdaxiləmdən sonra turistlərin pasportları geri qaytarılıb”.
Onun sözlərinə görə, Bakıda fəaliyyət göstərən turizm şirkətlərindən birinin Batumiyə apardığı 50-yə yaxın turisti yolda qoyması xəbəri konsulluğa daxil olan kimi baş konsulluq bununla bağlı tədbir görüb: 
“Sözügeden şirkət turistləri yerləşdirdiyi hotelin ödənişini etmədiyinə görə, onların pasportları hotel tərəfindən götürülüb. Baş konsulluq və şəxsən mənim müdaxiləmdən sonra turistlərin pasportları geri qaytarılıb. Çox güman ki, təsdiq olunduğu halda, adıçəkilən turizm şirkəti törətdiyi əmələ görə məsuliyyət daşıyacaq. Bu isə artıq hüquq-mühafizə orqanlarının işidir. Baş konsulluq səlahiyyəti daxilində zərərçəkmiş azərbaycanlı turistlərin hüquq və müdafiəsi üçün lazımi tədbirləri həyata keçirib”.
Baş konsul, eyni zamanda, turistlərin kazinoya aparılmasına da münasibət bildirib: “Turistlərin yazdığı ərizədə bu barədə heç nə qeyd olunmayıb”.
Qeyd edək ki, Bakıda fəaliyyət göstərən turizm şirkətlərindən birinin əməkdaşları Batumidə otel və turistləri aparan avtobus üçün ödənilməli olan pulu kazinoda uduzublar və nəticədə turistlər çətin vəziyyətdə qalıblar.
www.oxu.az
"
"AZAL və “Türkiyə Hava Yolları” əməkdaşlığı genişləndirir“Azərbaycan və Türkiyə milli aviaşirkətləri bugünkü əməkdaşlığın səviyyəsindən razıdırlar və gələcəkdə bu əməkdaşlığı daha da genişləndirmək niyyətindədirlər”.
Oxu.Az xəbər verir ki, Trend-in məlumatına görə, bunu “Azərbaycan Hava Yolları” (AZAL) QSC-nin vitse-prezindeti Eldar Hacıyev deyib.
Onun sözlərinə görə, artıq 2 ildir ki, AZAL və “Türkiyə Hava Yolları” kod-şerinq razılaşmasına görə reyslər həyata keçirirlər.
Vitse-prezident qeyd edib: “Bu, hər iki şirkətin mpvqelərinin daha da möhkəmləndirlməsinə kömək edib. Gün ərzində Heydər Əliyev adına Hava Limanından reyslərin sayına görə İstanbul birinci yerdədir”.
Onun sözlərinə görə, artıq Bodrum, İzmir və Dalaman istiqamətində də reyslərin sayında artım var.
E.Hacıyev vurğulayıb: “Biz əmədaşlığımızda yüksək səviyyəyə çatmışıq və onu daha da yüksəltmək istiqamətində işləri davam etdirəcəyik”.
www.oxu.az
"
"Antalyaya gedən azərbaycanlıların sayı iki dəfə artıbBu ilin iyul ayında 2015-ci ilin müvafiq dövrü ilə müqayisədə Bakıdan Antalyaya səfər edən azərbaycanlıların sayı iki dəfə artıb.
Oxu.Az AZƏRTAC-a istinadən xəbər verir ki, bu barədə “Azərbaycan Hava Yolları” QSC-nin vitse-prezidenti Eldar Hacıyev məlumat verib. 
O bildirib ki, hazırda AZAL Bakı-Antalya-Bakı istiqamətində gün ərzində 4 reys həyata keçirir. 
Türkiyənin digər məşhur turizm bölgələri olan Bodruma və İzmirə son dövrlərdə səfər edən azərbaycanlıların da sayında artım müşahidə olunur.
www.oxu.az
"
"Səfir: Rusiyadan Türkiyəyə turist axını başlayıb“İki ölkə arasında olan problem həll olunub”.“Türkiyədə fövqəladə vəziyyətin elan edilməsi ölkə vətəndaşlarının hüquqlarını məhdudlaşdırmır”.
Oxu.Az “Report”a istinadən xəbər verir ki, bunu jurnalistlərə açıqlamasında Türkiyənin Azərbaycandakı səfiri İsmayıl Alper Coşkun bildirib.
Səfir qeyd edib ki, bir müddət əvvəl Rusiya ilə yaranan problemlərə görə Türkiyəyə turist axınında azalma olub və bu rəqəmlərlə təsdiqlənir: 
“Amma iki ölkə arasında olan problem həll olunub. Artıq ikitərəfli reyslərimiz bərpa edilib. Rusiyalı turistlər artıq Türkiyənin kurort şəhərlərinə səfər edirlər. Türkiyədə fövqəladə vəziyyətin elan edilməsi turist axınına təsir etməyib. Hazırda Türkiyədə vəziyyət sabitdir. Fövqəladə vəziyyət Fətullahçı Terror Təşkilatı (FETÖ) ilə mübarizə məqsədilə elan edilib”.
www.oxu.az
"
"Dünyanın ən səxavətli və ən xəsis xalqlarıHotel personalına daha çox irad tutanlar fransız və almanlardır.  Hotellərin ən nəzakətsiz davranan müştəriləri rus turistləridir. Bütün dünyada yerləşən 100 hoteldə sorğu aparan “On the Beach” turizm şirkəti bu fikrə gəlib. 
Oxu.Az xəbər verir ki, bu barədə “Travel Daily News” portalı məlumat yayıb. 
Sorğuda iştirak edənlərin 31% rus turistlərini kobud hesab edirlər. İkinci yerdə Almaniya turistləridir, onların kobudluğundan gileylənənlər sorğuda iştirak edənlərin 20%-i təşkil edib. İlk üçlükdə 10% göstərici ilə fransızlar da yer alıb. 
Hotel müştəriləri arasında lider Britaniya olub. Belə ki, sorğuda iştirak edənlərin 32%-i onları ən nəzakətli müştəri adlandırıb. 16% isveçləri, 10% isə norveçlərin nəzakətli olduğunu bildirib. 
Britaniyalılar ən səxavətli müştəri adına layiq görülüblər. “Çay pulu” verən müştərilər arasında ikinci yerdə isveçlər, üçüncü yerdə isə amerikalılar olub. 
Hotel personalına daha çox irad tutanlar – britaniyalı, fransız və almanlardır.  
www.oxu.az
"
"Azərbaycana ərəb turistlərinin sayının kəskin artmasının – SƏBƏBLƏRİ2016-cı ilin fevralın 1-dən etibarən Qətər, Oman, Səudiyyə Ərəbistanı, Bəhreyn, Küveyt və digər bir sıra ölkələrin vətəndaşlarına Azərbaycan Respublikasının bütün beynəlxalq statuslu hava limanlarında sadələşdirilmiş viza rəsmiləşdirilməsinin təmin edilməsi mövcud turist axınına öz müsbət təsirini göstərib, adıçəkilən ölkələrin böyük əksəriyyətindən ölkəmizə gələn əcnəbi vətəndaşların sayında əsaslı artım qeydə alınıb. 
Bu barədə Mədəniyyət və Turizm Nazirliyindən Oxu.Az-a bildirilib. 
“Körfəz ölkələrindən turistlərin cəlb olunması və ümumi turist ziyarətlərinin artırılması, turistlərin ölkəmizə səyahət etməsinin stimullaşdırılması, həmçinin Azərbaycanın Körfəz ölkələrində təbliğat və təşviqat kampaniyalarının təşkil olunması istiqamətində 2011-ci ildən Mədəniyyət və Turizm Nazirliyi tərəfindən həyata keçirilən tədbirlərin məntiqi davamı olaraq Körfəz ölkələrinə münasibətdə viza rejiminin sadələşdirilməsi bu istiqamətdə görülən işlərin son illər daha uğurlu nəticələr göstərməsinə təkan verib. 
Birləşmiş Ərəb Əmirliklərindən (BƏƏ) ölkəmizə gələn turistlərin sayında ötən ilin müvafiq dövrü ilə müqayisədə (530 nəfər) 2016-cı ilin birinci yarımili ərzində 10086 nəfər olmaqla 19 dəfə, Bəhreyndən gələn qonaqların sayında isə ötən ilin müvafiq dövrü ilə müqayisədə (32 nəfər) 2016-cı ilin birinci yarımili ərzində 422 nəfər olmaqla 13 dəfə artım alınıb.
Ərəb ölkələri arasında ən yüksək artım tempi İraqda qeydə alınmışdır. Cari ilin ilk altı ayı ərzində 11028 nəfər İraq vətəndaşı ölkəmizə səfər etmişdir ki, bu da əvvəlki ilin yanvar- iyun aylarındakı göstəricilərdən (376 nəfər) 30 dəfə çoxdur.
2016-cı ilin birinci yarımili ərzində Ərəb ölkələrindən Azərbaycana səfər edən xarici vətəndaşların sayı ümumilikdə 25 min nəfər təşkil edib ki, bu da keçən ilin müvafiq dövrü ilə müqayisədə (3158 nəfər) təxminən 22 min nəfər (8 dəfə) çoxdur.
Beləliklə, işgüzar əlaqələri təşviq etmək və turist səfərlərini artırmaq məqsədilə son illərdə ölkəmizdə həyata keçirilən viza rəsmiləşdirilməsinə dair islahatlar, eləcə də hədəf bazarlar üzrə Azərbaycanın müsbət turizm imicinin yaradılması istiqamətində aparılan məqsədyönlü tədbirlər Ərəb ölkələri arasında Azərbaycanın prioritet turizm mərkəzlərindən birinə çevrilməsinə öz müsbət töhfəsini verib”, - deyə nazirlik qeyd edib. 
Ülviyyə R. Əli
www.oxu.az
"
"​Prezident: Şamaxıdan Balakənə qədər bütün bölgə turizm zonası olmalıdırŞamaxıdan Balakənə qədər bütün bu bölgə beynəlxalq turizm zonasına çevrilməlidir və bu istiqamətdə işlər gedir.
Oxu.Az xəbər verir ki, bunu prezident İlham Əliyev İsmayıllıda velosiped istehsalı zavodunun açılışında rayon ictimaiyyətinin nümayəndələri və müəssisənin kollektivi ilə görüşü zamanı deyib.
Dövlət başçısı son vaxtlar Azərbaycana gələn turistlərin sayının böyük dərəcədə artdığını bildirib:
“Xüsusilə bu zonaya, şimal-qərb zonasına turistlərin axını müşahidə olunur. Siz də bunu görürsünüz. Mən demişəm, bir daha demək istəyirəm ki, Şamaxıdan Balakənə qədər bütün bu bölgə beynəlxalq turizm zonasına çevrilməlidir və bu istiqamətdə işlər gedir. Əlbəttə ki, ilk növbədə infrastruktur layihələri icra edilməli idi və onların böyük hissəsi icra edildi. 
Qəbələdə beynəlxalq aeroport tikildi. İndi beynəlxalq uçuşlar həyata keçirilir. Bu beynəlxalq aeroport bütün zona əhalisi üçün böyük əhəmiyyət daşıyır. Zaqatalada aeroport tikildi. Avtomobil yolları tikilir. İndi Bakı-Şamaxı avtomobil yolu dörd zolağa genişləndirilir. Bu gün mən İsmayıllı-Qaraməryəm yolunun açılışını etmişəm. Bu da rayon üçün çox böyük əhəmiyyət daşıyır, təxminən 30 kilometr uzunluğunda 34 yaşayış məntəqəsini birləşdirir. O yaşayış məntəqələrində İsmayılı rayonu əhalisinin üçdə bir hissəsi qədər - 30 minə yaxın insan yaşayır”.
İlham Əliyev bildirib ki, yol infrastrukturu, müasir mehmanxanaların tikintisi, turizm üçün əsas şərtdir. Onun sözlərinə görə, ""İsmayıllıda digər infrastruktur layihələri icra edilib. 
İçməli su layihəsi artıq neçə ildir ki, başa çatıb. İndi şəhər sakinləri təmiz içməli su ilə təmin olunurlar"".
“Kanalizasiya və təmizləyici qurğuların da quraşdırılması prosesi başa çatır. Mənə verilən məlumata görə, qazlaşdırma 67 faizdir. Dağlıq relyefi nəzərə alsaq, hesab edirəm ki, bu, çox gözəl göstəricidir. Digər infrastruktur layihələri də icra edilib”, - deyə dövlət başçısı əlavə edib.
www.oxu.az
"
"Antalya mövsümü itki ilə başa vurub“Antalya bir ildə 13 milyon turist qəbul edir”.
Oxu.Az “Hürriyet”ə istinadən xəbər verir ki, bu sözləri Antalyanın yeni turizm valisi Münir Karaloğlu deyib. 
“Dünyada hər kəsin zehnində bir Antalya markası yaratmalıyıq. Ən az Dubay, Barselona, Valensiya qədər. Bunu edə bilərik, mən buna inanıram”.
Onun sözlərinə görə, Antalya digər bazarlara da istiqamətlənməlidir:
“1-2 bazara istiqamətlənib çalışmaq çox asan ola bilər və ondan kifayət qədər vəsait əldə edə bilərik. Ancaq həmin bazarlarda hansısa bir çətinlik yaşananda, biz sıxıntı yaşayırıq. Rusiya ilə yaşadığımız böhrandan sonra, heç kim qaranti edə bilməz ki, eyni problemi Avropa İttifaqı ilə də yaşamayacağıq. 
Orta Şərq, ərəb bazarlarına istiqamətlənmək olar. Amma bir nəfər mənə izah etsin ki, bu bazarlara kifayət qədər yaxın olduğumuz halda, niyə orada yoxuq?”.
Aralıq dənizi Hotelçilər Assosiasiyasının (AKOTOB) rəhbəri Yusif Hacısüleyman isə bildirib ki, bu il Antaliya mövsümü 45/100 itki ilə bağlayıb.
Ülviyyə R. Əli
www.oxu.az
"
"İrandan Türkiyəyə tur satışları başladı15 İyul hadisələrindən sonra İranın Türkiyəyə qoyduğu tur satışı qadağası aradan qaldırılıb.
Bu barədə Oxu.Az Türkiyə mətbuatına istinadən xəbər verir.
İran hakimiyyətinin qərarı ilə Türkiyəyə səyahətə getmək istəyənlərə hotel və bilet satışı başladı.
Qeyd edək ki, Türkiyədə hərbi çevriliş cəhdindən sonra Tehran rəhbərliyi vətəndaşların təhlükəsizliyini nəzərə alaraq bu ölkəyə tur satışlarını qadağan etmişdi.
www.oxu.az
"
"Azərbaycanlı turistlər ən çox çadırlarda qalmağa üstünlük verirlərHotel və kirayə evlər baha olduğu üçün maraq azalıb.Avqust ayında havanın isti keçməsi Nabran istirahət zonasına gələn turistlərin sayını xeyli artırıb. 
Oxu.Az AZƏRTAC-a istinadən xəbər verir ki, çimərlikdə və təbiət qoynunda dincələnlər əsasən hotel və yerli sakinlərə məxsus fərdi evlərdə qalmağa üstünlük verirlər.
Amma son illər çadırlarda gecələyən turistlərin sayı da kifayət qədər çoxalıb. İndi şimal bölgəsinin istənilən turizm zonasında çadır quraraq dincələn turistlərə rast gəlmək olar.
Artıq 5 ildir yay fəslində çadırda qalaraq müxtəlif yerlərdə istirahət edən Nəcəfovlar ailəsi bu dəfə Nabran istirahət zonasını seçib. Ailə başçısı Pənah Nəcəfov müsahibəsində bildirib ki, çadırda dincəlmək çox ucuz başa gəlir: 
“Biz hər hansı istirahət guşəsinə gedəndə ənənəvi olaraq çadırdan istifadə edirik. Olduqca sərfəlidir. Məsələn bir həftə hoteldə və kirayə evdə qalsaq, ən azı 200 manat ödəməliyik. Çadırda qaldıqda isə bu vəsaiti digər işlərimizə sərf edirik”.
Çadırda qalmağın daha bir üstünlüyü isə dincələcəyin yeri sərbəst seçə bilmək imkanının olmasıdır. Hotel və ya evdə gecələyən zaman mütləq geri qayıtmalısansa, çadırla gəzintiyə çıxanda bu, problem deyil. İstənilən yerdə çadırı qurub gecələmək mümkündür.
Bu zaman yalnız təhlükəsizlik qaydalarına ciddi riayət etmək lazımdır. Turistlər vəhşi heyvanların hücumuna məruz qalmamaq üçün əsasən yaşayış məntəqələrinə yaxın yerlərdə məskən salırlar.
Çadırdan istifadə edən turistlərin ən çox xoşuna gələn bir məqam da meşələrdə və ya dağların ətəyində gecələməkdir. Bu turizm növünə ekstrim sevən insanlar daha çox üstünlük verirlər.
Ülviyyə R. Əli
www.oxu.az
"
"“Global Cities” dünyanın 30 ən perspektivli şəhərinin adını açıqlayıbBu il mütləq lider Çin olub.İnvestisiya və əmlak bazarı üzrə ixtisaslaşan “Schroders” konsaltinq şirkəti ən yaxşı perspetivi olan 30 şəhərin reytinqini açıqlayıb. Birinci yer Şanxaya, ikinci yer Nyu-Yorka nəsib olub, Brexitdən sonra London 10-cu pilləyə enib. 
Oxu.Az bu barədə zagranitsa.com-a istinadən xəbər verir. 
“Global Cities 30 Index” iqtisadi inkişaf, şəhər sakinlərinin gəlir səviyyəsi, əmək bazarının vəziyyəti və əhali sayına görə ÜDM göstəricilərinə əsaslanır. Bu il mütləq lider Çin olub. Bu ölkənin eyni anda beş şəhəri yaxşılar sırasında yer aldı. Ekspertlərin rəğbətini həmçinin ABŞ-ın yaşayış məntəqələri də qazanıb. 
“Global Cities 30 Index”ə görə, dünyanın ən perspektivli şəhərinin reytinqini təqdim edirik:
- Şanxay
- Nyu-York
- Tyantszin 
- Pekin 
- Dallas
- Şençjen 
- Los-Anceles 
- Hyuston 
- Vaşinqton
- London
- Çikaqo
- Atlanta 
- Paris 
- Finiks 
- Tokio 
- Mayami
- Filadelfiya
- Toronto
- Melburn
- Çuntsin 
- Boston
- San-Fransisko
-  Sidney
- Sietl
- Osaka və Kioto 
- Honkonq 
- Sinqapur
- Ontario 
- Naqoya
- Minneapolis
www.oxu.az
"
"Türkiyə Rusiyadan 500 min turist gözləyirTürkiyə Palatalar və Birjalar Birliyinin (TOOB) rəhbəri Osman Ayık Türkiyə ilə Rusiya arasında yaşanan təyyarə böhranından ən çox turizm sektorunun zərər gördüyünü deyib. 
Oxu.Az bu barədə “TRT Haber”ə istinadən xəbər verir. 
O, Türkiyə prezidenti Rəcəb Tayyib Ərdoğanın Rusiyaya ziyarətinin nəticəsi olaraq turizm sektorunda işlərin yenidən yoluna girə biləcəyini bildirib. 
“Rusiyadan gələn nümayəndə heyəti cümə axşamı İstanbul, cümə günü isə Antalya hava limanlarında olub. Bu ziyarətin nəticəsi isə müsbət olub. Rusiyaya məxsus təyyarənin vurulmasından sonra Rusiya Türkiyəyə çarter uçuşlarına qadağa qoyub və türk vətəndaşlarına yenidən viza rejimi tətbiq edilib. Bu ziyarətin sonunda isə bu maneələrin ortadan qalxmasını gözləyirik”.
İki ölkə arasında endirimli səfərlərin davam etdiyini qeyd edən Ayık “Çarter uçuşlarına yenidən başlayarsa, reyslərin sayı daha da sürətlənəcək” deyib. 
“Əgər münasibətlər normallaşarsa, bu halda növbəti həftələrdə 500 mindən çox rus turisti ölkəmizə gələcək”.
Ülviyyə R. Əli
www.oxu.az
"
"Hər gün Azərbaycana təxminən 600-dən çox ərəb turist gəlirKörfəz ölkələrindən hər gün Azərbaycana təxminən 600-dən çox ərəb turist gəlir.
Oxu.Az xəbər verir ki, bu barədə “Falcon Travel” şirkətinin direktoru Pərviz Musayev AZƏRTAC-a müsahibəsində deyib.
O bildirib ki, “Azərbaycan Hava Yolları”, “FlyDubai” və “Qatar Airways”lə Bakıya olan gündəlik reysləri hesablasaq ölkəmiz hər gün 600-1000 arası ərəb turist qəbul edir. Gələn turistlərin ölkəmizdəki gündəlik xərcləri isə minimum 150-200 dollardan başlayır.
P.Musayevin sözlərinə görə ölkəmizdə olan ərəb turistləri vətənlərinə qayıtdıqdan sonra onlarla əlaqə qurulur və təəssüratları öyrənilir.
“Ərəb ölkələrindən gələn turistlərin 99 faizi Azərbaycanda olmaqdan məmnunluqlarını bildirir və növbəti illərdə də məhz ölkəmizi seçəcəklərini söyləyirlər.
Azərbaycandakı münasib qiymətlər və otellərdəki xidmət səviyyəsi, o cümlədən də ölkəmizin təbiəti ərəb turistləri cəlb edir. Lakin, narazı olduqları xırda sahələrdə var ki, bunlar da ünsiyyət problemi ilə bağlıdır. Taksi sürücüləri, mağazalarda satıcıların xarici dilləri, əsasən də ingilis dilini zəif bilmələri turistlərin istəklərini çatdırmalarında problem yaradır. Ölkədə beşulduzlu otellərin sayının artırılması da vacib məsələlərdən biridir.
Çünki, indiki vəziyyət onu göstərir ki, gələn il Azərbaycana səfər edən ərəb turistlərin sayı bu ilkindən daha çox olacaq”, - deyə P.Musyev vurğulayıb.
www.oxu.az
"
"Rusiyadan Bakıya yeni aviareyslər açılırRegional “Komiaviatrans” şirkəti Bakıya yeni reyslər açır. Rusiyanın “Komiaviatrans” (Komi Respublikası) aviaşirkətinin baş direktoru Aleksandr Ponomaryov Azərbaycana uçuşların avqustun 25-dən başlayaraq “Embraer” tipli təyyarə ilə həyata keçiriləcəyini bildirib. 
Oxu.Az bu barədə komiinform.ru-ya istinadən xəbər verir. 
Sıktıvkardan təyyarələr Samarada tranzit etməklə cümə axşamı günü uçacaq. Komi paytaxtının aeroportundan saat 12:10-da uçan təyyarə Bakıya saat 18:15-də eniş edəcək.
Marşrut üzrə əks istiqamətdə reyslər cümə günləri olmaqla, Bakıdan saat 14:15-də yola düşəcək və 18:20-də Sıktıvkara çatacaq.
Paralel olaraq Nijni Novqoroddan da Bakıya reys açılacaq. Sözügedən marşrut üzrə cümə axşamı günü Bakıdan saat 19:15-də yola düşəcək təyyarə, saat 21:00-da Nijni Novqoroda enəcək. 
Əks istiqamətdə isə cümə günü Nijni Novqoroddan 09:30-da yola düşən təyyarə, Bakıya saat 13:15-də çatacaq.
www.oxu.az
"
"AZAL ən çox tələbat olunan reyslərin adlarını açıqladıBakı aeroportunun sərnişinləri artıb.Bu ilin iyul ayında Heydər Əliyev adına Beynəlxalq Hava Limanı 391 min sərnişinə xidmət göstərib ki, bu da ötən ilin müvafiq dövrü ilə müqayisədə 27% çoxdur.
Bu barədə Azərbaycan Hava Yollarından (AZAL) Oxu.Az-a bildirilib. 
Ümumilikdə, 2016-cı ilin ötən yeddi ayı ərzində Bakı hava limanı 1,69 milyon sərnişinə xidmət göstərib. Bu müddət ərzində hava limanının yük terminal vasitəsilə 8,9 milyon ton yük daşınıb ki, bunun da 88%-i yüklərin, 12%-i isə poçt göndərişlərinin payına düşür.  
Hava limanının sərnişin dövriyyəsinin əsas artımı beynəlxalq aviadaşımaların hesabına baş verib. “Azərbaycan Hava Yolları”nın daxili reyslərindən 302 sərnişin istifadə edib (2015-ci illə müqayisədə 8% artım). Həmin sərnişinlərin 292 mini Bakı-Naxçıvan marşrutunun payına düşür.
Beynəlxalq istiqamətlər üzrə ən çox tələbat Bakıdan İstanbula, Moskvaya və Dubaya olub. 
Azərbaycan, Türkiyə, Rusiya, Ukrayna və BƏƏ hava yolları ümumilikdə il ərzində bu istiqamətlərdə təqribən 800 min sərnişin daşıyıb. Türkiyənin məşhur kurortları olan Antalya, Bodrum, İzmir və Dalamana sərnişin dövriyyəsi bu il ərzində 56,5 min nəfər təşkil edib.        
Heydər Əliyev adında Beynəlxalq Hava Limanının yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Böyük Britaniyanın nüfuzlu konsaltinq şirkəti “Skytrax” tərəfindən xidmət keyfiyyətinə görə, AZAL 4 ulduza layiq görülüb. Heydər Əliyev adına Beynəlxalq Hava Limanı il ərzində 9 milyon sərnişinə xidmət göstərmək üçün nəzərdə tutulub. 
Ülviyyə R. Əli
www.oxu.az
"
"Bakıdan xaricə avtobus qiymətləri - CƏDVƏL

Bakı Beynəlxalq Avtovağzalı beynəlxalq marşrutlarda işləyən avtobuslarda gediş haqqı və baqaj yüklərinin daşınma tariflərini açıqlayıb. 
Oxu.Az qurumun rəsmi saytına istinadən xəbər verir ki, siyahıda Türkiyəyə yeni açılan Antalya, Alanya, Bodrum, İzmir və Kuşadası reyslərinin qiyməti və baqajların tarifləri siyahıda yer almayıb.
Beynəlxalq marşrutlarda işləyən avtobuslarda gediş haqqı və baqaj yüklərinin daşınma tarifləri:




№


Marşrut


Tam bilet


Baqaj haqqı




1


Batumi


35.00


3.50




2


Ərdəbil


15.00


1.50




3


Həştərxan


40.00


4.00




4


İstanbul


100.00


10.00




5


Istanbul (T)


100.00


10.00




6


Kazan


92.00


9.20




7


Kislovodsk


45.00


4.50




8


Krasnodar


83.00


8.30




9


Laqodexi


12.00


1.20




10


Mahaçqala


13.05


1.31




11


Marneuli


12.00


1.20




12


Məşhəd


40.00


4.00




13


Moskva (Kursk)


80.00


8.00




14


Naberejnıy Çelna


110.00


11.00




15


Nalçik


30.40


3.04




16


Naxçıvan


25.00


2.50




17


Nijniy Novqorod


110.00


11.00




18


Perm


130.00


13.00




19


Rostov


80.00


8.00




20


Samara


90.00


9.00




21


Sankt Peterburq


120.00


12.00




22


Saratov


70.00


7.00




23


Sofiya (Bolqarıstan)


130.00


13.00




24


Stavropol


46.89


4.69




25


Tehran


40.00


4.00




26


Telavi


15.00


1.50




27


Təbriz


25.00


2.50




28


Tiflis


12.00


1.20




29


Tolyatti


90.00


9.00




30


Ulyanovsk


72.00


7.20




31


Urmiyə


27.00


2.70




 


www.oxu.az
"
"Ərəblər Azərbaycanda hansı hotellərdə qalırlar?Körfəz ölkələrindən gələn ərəb turistlər Azərbaycanda daha çox beşulduzlu hotellərə üstünlük verirlər.
Oxu.Az xəbər verir ki, bunu AZƏRTAC-a eksklüziv müsahibəsində “Falcon Travel” şirkətinin direktoru Pərviz Musayev deyib. Daha çox ərəb ölkələrindən gələn turistlər üzrə çalışan şirkətin rəhbəri bildirib ki, bu il ərəb turistlərinin ölkəmizə gəlməsinin sayında ciddi artım müşahidə olunur. Bunun müxtəlif səbəbləri var.
“Ərəb ölkələrinin turistləri üçün Azərbaycanın cəlbedici olmasının səbəbi ölkəmizin təbiətinin möhtəşəmliyi, turistlər üçün əsas amillərdən olan restoranlarda yeməklərin halal olması, aeroportda sadələşdirilmiş viza rejiminə keçilməsi, birbaşa aviareyslərin həyata keçirilməsi və ölkəmizə uçuş məsafəsinin az olmasıdır. Həmçinin yay ayları ərəb ölkələrində kəskin isti olmasınında rolu var. Son zamanlar Türkiyədə baş verən hadisələrin nəticəsində Azərbaycana gələn ərəb turistlərin sayında kəskin artım müşahidə olunub”, - deyə P.Musayev əlavə edib.
P.Musayev qeyd edib ki, hazırda ölkəmizə ən çox turist Birləşmiş Ərəb Əmirliklərindən gəlir. Bundan əlavə Səudiyyə Ərəbistanı, Qətər, Küveyt, Bəhreyn, Oman və İraqdan da gələn turistlər də üstünlük təşkil edir.
İraqdan gələn turistlərin aşağı kateqoriyalı, daha ucuz hotelləri seçdiyini bildirən P.Musayev körfəz ölkələri turistlərinin Bakıda və regionlarda daha çox beşulduzlu hotellərə üstünlük verdiklərini söyləyib.
www.oxu.az
"
"Azərbaycana turist sayı otuz dəfə artıbÖlkəyə ən çox turist Rusiya, İran və Türkiyədən gəlib.Azərbaycana gələn turistlərin sayı artmaqdadır. Bu tendensiya özünü 2016-cı ilin ilk altı ayında göstərib. 
Oxu.Az Fins.Az-a istinadən xəbər verir ki, Mədəniyyət və Turizm Nazirliyinin məlumatına görə, son altı ay ərzində Rusiya, Avropa, ərəb ölkələrindən, İran və MDB-dən gələn əcnəbi qonaqların sayı artmaqdadır. Bu ilin may ayında ölkəmizə səfər edən turistlərin sayı ötən illə müqayisədə 30 dəfə artıb.
Cari ilin yanvar-iyun aylarında Azərbaycana gələn əcnəbi vətəndaşların sayı 972 min nəfər təşkil edib. Bu rəqəmin içində üstünlük ilk növbədə Rusiya vətəndaşlarının, daha sonra İran, Türkiyə və ərəb ölkələrinin payına düşür.
www.oxu.az
"
"AZAL təyyarəsi yeni rekord vurub“Rio-2016” Olimpiya Oyunlarına ölkəmizin idmançılarını çatdıran Azərbaycan Hava Yollarına məxsus “Airbus A340-500” sərnişin layneri Rio-de-Janeyronun “Qalean” Beynəlxalq hava limanının tarixində ən uzun uçuş kimi yeni rekord vurub. 
Bu barədə Oxu.Az-a AZAL-dan bildirilib. 
Bu barədə “Qalean” hava limanının “Facebook” sosial şəbəkəsinin rəsmi səhifəsində bildirir:
https://www.facebook.com/RIOgaleao/photos/a.1450565018556852.1073741828.1446327678980586/1788924301387587/?type=3&theater
Qeyd edək ki, hava gəmisi 12 min 370 km məsafəni 14 saat 22 dəqiqə ərzində uçub.
Ülviyyə R. Əli
www.oxu.az
"
"İsmayıllıda üçulduzlu hotel tikilir – FOTOİsmayıllıda üçulduzlu hotelin inşasına başlanılıb.
Oxu.Az AZƏRTAC-a istinadən xəbər verir ki, beş mərtəbədən ibarət olacaq hotel şəhərin Heydər Əliyev prospektində 1336 kvadratmetr ərazidə inşa edilir. 
Burada 43 nömrə olacaq. Hoteldə 30-dan çox yerli sakin işləyə biləcək. Obyektin inşasına 3,5 milyon manat investisiya qoyulacaq.











www.oxu.az
"
"Azərbaycan “tibbi turizm”i inkişaf etdirir
Sentyabrın 19-dan 21-dək Bakı Ekspo Mərkəzində 22-ci Azərbaycan Beynəlxalq Səhiyyə “BIHE 2016” sərgisi keçiriləcək. 
Bu barədə “İteca Caspian” şirkətindən Oxu.Az-a bildirilib. 
Bu il “BIHE” iştirakçılarının təxminən 60%-ni xarici şirkətlər təşkil edir. Hazırda iştirakçıların siyahısında Azərbaycan, Almaniya, Belarus, Çin, İtaliya, Rusiya, Türkiyə, Çexiya, Ukrayna və digər ölkələrdən 100-dən çox şirkət var.
Ümumilikdə, bu il iştirakçılar sərgidə tibb və laboratoriya avadanlıqları, birdəfəlik istifadə materialları, dərman preparatları, tibbi alətlər, eləcə də əczaçılıq avadanlıqları təqdim edəcəklər. Sərgidə ilk dəfə olaraq yeni “Klinika” sektorunun çərçivəsində bir sıra şirkətlərin iştirakı gözlənilir. 
Sərgi “Tibbi turizm” sektorunu fəal şəkildə inkişaf etdirir və bu il sözügedən sektor çərçivəsində xaricdə müalicənin təşkil ilə məşğul olan 30-dan artıq klinika və şirkətin iştirakı planlaşdırılır.
Bunların arasında Almaniya, Estoniya, Gürcüstan, İsrail, Latviya və Türkiyənin klinika, sanatoriya və müalicə mərkəzlərinin iştirakı gözlənilir.  Sərgidə xarici klinika, sanatoriya və istirahət evləri ilə yanaşı, insanları müalicə üçün xaricə göndərən turizm şirkətləri də iştirak edəcəkdir. Bu il “Tibbi turizm” sektoru Türkiyə Turizm Agentlikləri Assosiasiyası (TURSAB) tərəfindən dəstəklənir. 
“BIHE” sərgisi ilə paralel daha iki tədbir - 11-ci Azərbaycan Beynəlxalq “Stomatologiya” “Stomatology Azerbaijan 2016” və 10-cu Yubiley Azərbaycan Beynəlxalq Gözəllik və Estetik Tibb “Beauty Azerbaijan 2016” sərgiləri keçiriləcək.
Ülviyyə R. Əli
www.oxu.az
"
"Nabran çimərliklərində acınacaqlı vəziyyət – FOTOÇimərliklərin natəmiz olması əcnəbi turistlərin də narazılığına səbəb olub.Nabrana gedən turistlər çimərliklərdə gördüklərindən əsl şok yaşayıblar. 
Oxu.Az virtualaz.org-a istinadən xəbər verir ki, hətta bahalı otel və istirahət mərkəzlərinə yaxın çimərlik əraziləri belə zibil tullantıları ilə əhatələnib. 
Çimərliklərin natəmiz olması əcnəbi turistlərin də narazılığına səbəb olub:
“İstirahətə gələnlər yediklərini çimərlik ərazisinə atırlar. Qarpız, xiyar-pomidor qalıqları, qarğıdalı, bir sözlə, tullantılar sahilboyu yayılıb”














E.Ə.
www.oxu.az
"
"Azərbaycanda üçulduzlu hotellərin tikintisi üçün kredit verilirİqtisadiyyat Nazirliyi yanında Sahibkarlığa Kömək Milli Fondu (SKMF) Xızı rayonunda prioritet hesab olunan sahələr üzrə investisiya layihələrinin qəbuluna başlayıb. 
Bu barədə Oxu.Az-a nazirlikdən məlumat verilib.
Fond ixtisaslaşmış təsərrüfatların, şirniyyat istehsalı müəssisəsinin və üçulduzlu hotellərin yaradılması ilə bağlı layihələri maliyyələşdirəcək. 
Qeyd olunur ki, sahibkarlar artıq bu gündən etibarən müvəkkil kredit təşkilatları vasitəsilə SKMF-ə müraciət edə bilərlər.
Ülviyyə R. Əli
www.oxu.az
"
"Gürcüstanın iqtisadiyyat naziri Bakı-Batumi avtobuslarından danışdıDmitri Kumsişvilinin sözlərinə görə, Bakı-Batumi reysinin açılması turistlərin sayının artmasına təsir edəcək. Bakı-Batumi avtobus reysinin açılması Gürcüstana Azərbaycandan gələn turistlərin sayının artmasına təsir edəcək. 
Bu barədə Oxu.Az-ın əməkdaşına Gürcüstanın iqtisadiyyat naziri Dmitri Kumsişvili deyib. 
Onun sözlərinə görə, Bakıdan Batumiyə birbaşa reysin açılması turistlər üçün səyahəti daha da asanlaşdırıb: 
“Sərnişinlər səfər zamanı nəqliyyat vasitəsini dəyişməli olmayacaqlar, bu isə öz növbəsində, çox rahat olacaq”.
Nazir qeyd edib ki, cəmiyyətin müəyyən təbəqəsinə bu və ya digər şəhərə səyahət etmə imkanı yaradılması turistlərin sayının artmasına təsir edir: 
“Turistlərin sayını da dəqiqləşdirmək mümkündür. Bunun üçün avtobusların, bu avtobuslarda yerlərin, reyslərin müntəzəmliyini öyrənərək turist sayında artımı hesablamaq mümkündür”.
Xatırladaq ki, Bakıdan Batumiyə avtobus reysi açılıb. Bakı-Batumi reysi Gürcüstanın paytaxtı Tbilisidən keçir. Avtobuslar Bakıdan həftədə üç dəfə (bazar, çərşənbə axşamı, çərşənbə) saat 18:00-da yola düşür və Batumiyə səhər saat 08:00, 09:00-da çatır. Gediş haqqı 35 manatdır. 5 yaşına qədər uşaqlar üçün gediş haqqı ödənilmir (ayrı oturacaq olmadan - red). 
Elvin Əhmədov
www.oxu.az
"
"AZAL idmançılarımızı Rio-de-Janeyroya yola saldı – FOTO + VİDEOOnların avqustun 23-ü Bakı vaxtı ilə saat 12:20-də Vətənə qayıtmaları planlaşdırılır.Ötən gecə AZAL-ın xüsusi “J2-5102” çarter reysi ilə Azərbaycanın Olimpiya komandası Rio-de-Janeyroya yola düşüb.
Bu barədə Oxu.Az-a AZAL-dan bildirilib.
İdmançıları aparan təyyarə saat 01:00-da Heydər Əliyev adına Beynəlxalq Hava limanından havaya qalxıb və yerli vaxtla bu gün saat 12:00-da Rio-de-Janeyro hava limanına enməsi gözlənilir. İdmançıların avqustun 23-ü Bakı vaxtilə saat 12:20-də Vətənə qayıtmaları planlaşdırılır.
AZAL Azərbaycan komandasının Rio-de-Janeyroya aparılması üçün geniş imkanlara malik “Airbus A340” təyyarəsi ayırıb. Komanda üzvlərinin, məşqçilərin və inzibati heyətin rahat uçuşu üçün hava gəmisində hər cür şərait yaradılıb. Həmin reyslə, həmçinin Rio-de-Janeyroya lazımi idman və tibbi invertar da çatdırılacaq.
“Azərbaycan Hava Yolları” artıq birinci il deyil ki, Milli Olimpiya komandasının Olimpiya oyunlarına çatdırılması ilə bağlı xidmət göstərir. Bundan əlavə, milli aviadaşıyıcı bu il Azərbaycanın Paralimpiya komandasının da baş sponsoru olub.
Rio-de-Janeyroda keçirilən Yay Olimpiya Oyunları avqustun 5-dən 21-ə, Paralimpiya Oyunları isə bu il sentyabrın 7-dən 18-ə dək keçiriləcək.






























Ülviyyə R. Əli
www.oxu.az
"
"AZAL-dan Bakı-Berlin-Bakı reysinə yeni aksiya“Azərbaycan Hava Yolları” (AZAL) Bakıdan Berlinə və əks istiqamətdəki reyslərdə yeni aksiyaya start verdiyini elan edir.
Oxu.Az-a AZAL-dan verilən məlumata görə, sözügedən marşrut üzrə uçuşlara sentyabrın 6-dan oktyabrın 29-dək (2016-cı il) aviabilet alan AZAL Miles proqram iştirakçıları iki dəfə çox status və səyahət balları qazana biləcəklər.
Bakı-Berlin-Bakı marşrutu üzrə birbaşa uçuşlar həftədə iki dəfə - çərşənbə axşamı və bazar günləri yerinə yetiriləcək. Heydər Əliyev Beynəlxalq Hava Limanından uçuş - Bakı vaxtı ilə səhər saat 07:00-da, Tegel Beynəlxalq Hava limanına enmə - yerli vaxtla saat 09:55-də. 
Berlindən uçuş - yerli vaxtla saat 10:55-də, Heydər Əliyev Beynəlxalq hava Limanına enmə - Bakı vaxtı ilə saat 17:25-də. Həmçinin, 30 oktyabr tarixindən etibarən (qış mövsümü üzrə uçuş cədvəlinin qüvvəyə minməsi ilə) bu marşrut üzrə uçuşlar davam etdiriləcək.
Berlin Almaniyanın ən dinamik inkişaf edən turizm mərkəzlərindən biridir və yüksək həyat tempi olan böyük Avropa meqapolisidir. Almaniyanın paytaxtı hər il təxminən 10 milyon qonaq qəbul edir.
Aviabiletləri şirkətin www.azal.az saytında bronlaşdırmaq və ya AZAL-ın kassalarında, həmçinin aviaşirkətin rəsmi agentliklərində əldə etmək mümkündür. Balların avtomatik hesablanması üçün aviabiletin alınması prosesində müvafiq xanada AZAL Miles iştirakçısının unikal nömrəsini daxil etmək kifayətdir.
AZAL Miles bonus proqramı haqqında ətraflı məlumat aviaşirkətin rəsmi internet saytında verilmişdir: https://www.azal.az/az/azal-miles/miles-programme. 
Proqram iştirakçısı olmayan şəxslər aşağıdakı link vasitəsilə qeydiyyatdan keçə bilər: http://ffj2.loyaltyplus.aero/j2loyalty/register.jsf?lang=az
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:  
(+99412) 598-88-80;
*8880.
E-mail: callcenter@azal.az
AZAL Miles bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
Ülviyyə R. Əli
www.oxu.az
"
"Rusiya Tur Operatorları Assosiasiyası: Türkiyəyə uçuşlarda artım varRusiya Tur Operatorları Assosiasiyası (ATOR) Türkiyədə son dövrlərdə baş verən hadisələrə baxmayaraq, bu ölkəyə ucuşların artdığını açıqlayıb. 
Oxu.Az xəbər verir ki, assosiasiyanın internet səhifəsində yer alan məlumata görə, rus vətəndaşlarının Türkiyəyə olan tələbi artıb və bununla da uçuşların sayında artım var. 
Açıqlamada Rusiyadan Türkiyə istiqamətində endirimli uçuşlara məhdudiyyətin aradan qaldırılmasından sonra Antalya, Bodrum, Dalaman daxil olmaqla bir çox yeni reyslər açıldığı bildirilib.
Rusiya Mülki Aviasiya Təşkilatı isə bir müddət əvvəl etdiyi açıqlamada Türkiyə istiqamətində uçuşlara edilən məhdudiyyətin aradan qaldırıldığını qeyd etmişdi.
Türkiyə istiqamətində çarter uçuşlarına qoyulan məhdudiyyətlər isə hələ də qalmaqdadır.
Güman edilir ki, bu məsələ Türkiyə prezidenti Rəcəb Tayyib Ərdoğan və Rusiya prezidenti Vladimir Putinin avqustun 9-da Sankt-Peterbruqda keçiriləcək görüşündə müzakirə ediləcək.
Ülviyyə R. Əli
www.oxu.az
"
"Türkiyənin turizm gəlirləri 7-8 milyard dollar azala bilərİyun, iyul, avqust önəmli aylardır.“Rusiya ilə münasibətlərin korlanması bu ölkədən Türkiyəyə gələn turist sayına da təsir edib. DEAŞ terrorçu qruplaşmasının Sultanəhməddə və xüsusilə, alman turistləri hədəfə alan terror hücumlarından sonra isə alman turist sayında da azalma qeydə alınıb”.
Oxu.Az xəbər verir ki, bu sözləri “Reuters”ə açıqlamasında Türkiyənin sabiq baş nazirinin müavini Əli Babacan deyib.
“Türkiyə üçün iyun, iyul, avqust önəmli aylardır. İyul ayı ilə bağlı turizm statistikası açıqlanıb. Turist sayında 40% itkinin olduğu ortaya çıxıb. Bu, ciddi bir rəqəmdir. Bununla bu il Türkiyənin turizm gəlirlərində itki 7-8 milyard dollar ola bilər”, - deyə o qeyd edib. 
Onun sözlərinə görə, rus turist itkisini bərpa etmək mümkün olacaq:
“Hələ qabaqda avqust ayı var. Sentyabr, oktyabr isə rus turistləri üçün önəmli aylardır. Rusiyanın da Türkiyə həsrəti artdığı üçün rus turist itkisini növbəti dövrlərdə bərpa edə bilərik. Avropadan turist itkisi isə terror ilə bağlı olduğundan bu itkini bərpa etmək vaxt alacaq”.
Ülviyyə R. Əli
www.oxu.az
"
"Gəncədə “Ekoloji turizmin inkişafında gənclərin iştirakı” adlı layihə baş tutdu – FOTOİyulun 24-dən 29-dək Azərbaycanın gözəl-dilbər guşələrindən olan, eyni zamanda 2016-ci ili Avropa Gənclər Paytaxtı seçilmiş Gəncə şəhərində, Hacıkənd ərazisində “Ekoloji turizmin inkişafında gənclərin iştirakı” adlı layihə baş tutub. 
Layihə Azərbaycan Prezidenti yanında Gənclər Fondunun maliyyə dəstəyi ilə “Gənclər Turizmi” İctimai Birliyi tərəfindən həyata keçirilib.
Layihənin açılışında “Gənclər Turizmi” İctimai Birliyinin sədri Ülviyyə Qəhrəmanlı çıxış edərək layihə haqqında fikirlərini və gənclərə tövsiyələrini bildirib.
Layihənin əsas məqsədi gənclər arasında ekoloji turizmin təbliği və ekoloji maarifləndirməni genişləndirməkdir. Düşərgənin əsas mahiyyəti ətraf mühit və təbii sərvətlərin milli dəyər kimi gələcək nəsillər üçün qorunub saxlanması ideyalarının gənclər arasında təbliği, ekoloji maarifçiliyin, ekoloji təhsilin və təbiətə humanist münasibətin təşviqidir.
Layihə çərçivəsində təşkil olunan düşərgədə gənclər açıq havada qurulan yaşayış çadırlarında qalaraq, ekoturizm sahəsində mütəxəssislər tərəfindən turizmin müxtəlif sahələri (xüsusilə də ekoloji turizm) üzrə nəzəri və praktiki təlimlərdə iştirak edib.
Ekodüşərgə zamanı iştirakçılara düşərgənin salınması qaydaları haqqında nəzəri və praktik məşğələlər də keçirir. Layihə çərçivəsində gənclər üçün atıcılıq, atçılıq, səmti müəyyən etmə, oxatma, iztapma, fərqli idman oyunları, ekstrimal gecələmə kimi macəralı fəaliyyətlər təşkil olunub.
Əlavə məlumat üçün:
Ülviyyə Qəhrəmanlı
“Gənclər Turizmi” İctimai Birliyinin sədri
E-mail: u.gahramanli@youthtourism.az





























www.oxu.az
"
"“Qobuland” hotelindən yeni kampaniya – FOTOBakının ən məşhur istirahət və əyləncə mərkəzlərindən biri olan “Qobuland” piknik zonası qonaqları üçün yeni kampaniyaya start verib.
Şirkətdən Oxu.Az-a verilən məlumata görə, kampaniya çərçivəsində istirahət mərkəzinin ərazisindəki “Qobuland” hoteli müştərilərə güzəştli qiymətlər təklif edəcək. Belə ki, şərtlərə əsasən:
1 nəfər üçün oteldə gecələmə və 3 dəfə yemək - 58 manat.
2 nəfər üçün oteldə gecələmə və 3 dəfə yemək adambaşına - 43 manat.
2+1 (əlavə çarpayı ilə) 3-cü adamın gecələməsi və yemək daxil olmaqla adambaşına 38 manat təşkil edəcək. 
İstirahət mərkəzinin ərazisində 4 böyük restoran var. 
Hoteldə qalan müştərilər səhər, nahar və axşam yeməyi zamanı istəklərinə uyğun olaraq bu restoranların hər birindən istifadə edə bilərlər.
Bundan başqa, hoteldə 3 gün və daha artıq qalan müştərilər üçün göldə katamaran gəzintisi pulsuz olacaq. 

















www.oxu.az
"
"Bakı-Şarm əl-Şeyx aviareysinin bərpa ediləcəyi vaxt açıqlandıMüvəqqəti olaraq dayandırılan Bakı-Şarm əl-Şeyx aviareysi artıq sentyabr ayında bərpa ediləcək.
Oxu.Az Report-a istinadən xəbər verir ki, avqustun 1-dən bərpa edilməsi nəzərdə tutulan bu istiqamət üzrə uçuşlar iyulun 4-dən sərnişin azlığı səbəbindən dayandırılıb.
“Air Cairo” aviaşirkəti (Misir) bu marşrut üzrə reysləri sentyabrın 1-dən etibarən yenidən bərpa edəcək.
Qeyd edək ki, bu il Bakıdan Şarm əl-Şeyxə ilk uçuş iyunun 3-də “Silkway Travel” şirkəti tərəfindən təşkil edilib. “Airbus A320” təyyarəsi ilə həftədə bir dəfə olmaqla uçuşları “Air Cairo” aviaşirkəti həyata keçirib. 
Bu istiqamət üzrə saat 09:30-da Bakıdan havaya qalxan təyyarə, yerli vaxtla saat 11:00-da Şarm əl-Şeyxə çatır, əks istiqamətdə isə saat 03:00-da havaya qalxan təyyarə saat 08:30-da Bakıya enirdi. Bu istiqamət üzrə ikitərəfli biletin qiyməti 300 ABŞ dolları təşkil edir.
www.oxu.az
"
"Türkiyə Avropa İttifaqı qarşısında şərt qoyduBu, təhdid olaraq görülməməlidir. Türkiyənin xarici işlər naziri Mövlud Çavuşoğlu türk vətəndaşlarının Avropa İttifaqı (Aİ) ölkələrinə vizasız səyahət edə bilmələri üçün oktyabr ayına qədər vaxt verib.
Oxu.Az xəbər verir ki, Almaniyanın “Frankfurter Allgemeine Zeitung” agentliyinə danışan nazir, əks təqdirdə Aİ ilə mühacir mövzusunda imzalanan 18 mart tarixli razılaşmanın ləğv ediləcəyini bəyan edib. 
Çavuşoğlu bu təklifi təhdid olaraq da görülməməsinin tərəfdarı olduğunu deyib:
“Türkiyə hökuməti Aİ-dən bu məsələ ilə bağlı cavab gözləyir. Bu, oktyabr ayının əvvəli və ya ortası ola bilər, amma biz qəti bir tarix gözləyirik”, - deyə nazir sözlərinə əlavə edib. 
Ülviyyə R. Əli
www.oxu.az
"
"Azərbaycan ilə İran arasında daha iki təyyarə reysi açılırPayızda bu reyslərlə ilk azərbaycanlı turistlər yola salınacaq.Məşhəd-Bakı-Məşhəd və Şiraz-Bakı-Şiraz təyyarə reyslərinin açılması istiqamətində işlər yekunlaşmaq üzrədir.
Oxu.Az APA-a istinadən xəbər verir ki, bunu İRNA informasiya agentliyinə müsahibəsində İranın Azərbaycandakı səfiri Möhsün Pakayin bildirib.
Cari ilin payızında bu reyslərlə ilk azərbaycanlı turistlərin Məşhəd və Şiraz şəhərlərinə səfərləri təşkil olunacaq.
İlk dəfə olaraq Naxçıvan-Məşhəd qatarının da payız aylarında istifadəyə veriləcəyi gözlənilir.
M.Pakayin qeyd edib ki, hazırda Astara çayı üzərindəki dəmir yolu körpüsünün tikintisi davam edir. 
Bu körpü hər iki ölkənin dəmir yolları sistemlərini birləşdirəcək və Şimal-Cənub nəqliyyat dəhlizinin əsas hissəsini təşkil edəcək.
Xatırladaq ki, bir müddət əvvəl Tehran-Bakı-Tehran təyyarə reysi istifadəyə verilib. 
www.oxu.az
"
"Moskvanın yeni aeroportundan iki aviadaşıyıcı Azərbaycana uçacaqMoskvanın yeni “Jukovski” Beynəlxalq aeroportundan iki aviadaşıyıcı müntəzəm marşrutlar üzrə Azərbaycana reyslər yerinə yetirməyə icazə alıb. 
Oxu.Az xəbər verir ki, bu barədə Rusiya Federal Hava Nəqliyyatı Agentliyinin (Rosaviasiya) daşıyıcıların beynəlxalq reyslərin yerinə yetirilməsinə icazəyə dair protokolunda deyilir.
Protokolda qeyd edilir ki, “Yamal” aviaşirkəti Jukovski-Bakı və Jukovski-Gəncə marşrutu üzrə müntəzəm reyslərin yerinə yetirilməsinə icazə əldə edib. Reyslər həftədə 4 dəfə həyata keçirləcək. 
“VİM-Avia” şirkəti Jukovski-Gəncə marşrutu üzrə uçuşlara icazə əldə edib. Aviareys həftədə yeddi dəfə həyata keçiriləcək. 
“Uralskiye avialinii” şirkətinin Çelyabinsk-Bakı, Sankt-Peterburq-Bakı, Sankt-Peterburq-Gəncə və Yekaterinburq-Lənkəran marşrutu, eləcə də Rusiya aviaşirkətinin İrkutsk-Bakı və Mineralnie vodı-Bakı marşrutu üzrə reyslər üçün çıxış aviadaşıyıcıların istəyinə görə geri alınıb. 
Moskvanın dördüncü Jukovski Beynəlxalq aeroportunun açılışı mayın 30-da baş tutub. Yeni hava limanının ilkin ötürücü qabiliyyəti ildə dörd milyon sərnişin olaraq göstərilmişdi. 
www.oxu.az
"
"Bu il Türkiyəyə gedən azərbaycanlıların sayı azalıbQonşu ölkəyə turist axını kəskin aşağı düşüb.2016-ci ilin iyun ayında Azərbaycandan Türkiyəyə 49 min 858 nəfər turist səfər edib. Bu da ötən ilin anoloji dövrü ilə müqayisədə 9,43% azalma deməkdir. 
Oxu.Az bu ölkənin Mədəniyyət və Turizm Nazirliyinə istinadən xəbər verir ki, Türkiyəyə gedən turistlərin arasında azərbaycanlıların sayı isə 2,04%-dən 1,34%-ə düşüb.
Ümumilikdə, yanvar-iyun aylarında isə qonşu ölkəyə 238 min 619 nəfər həmyerlimiz gedib ki, bu da ötən ilin anoloji dövrü ilə müqayisədə 10,17% azdır.
2015-ci ilin iyun ayında Türkiyəyə gedən azərbaycanlıların sayı 55 min 48 nəfər, yanvar-iyun aylarında isə 265 min 639 nəfər olub. 
Qeyd edək ki, Türkiyəyə gələn əcnəbilərin sayı 2016-ci ilin iyun ayında keçən illə müqayisədə 40,9% azalaraq 2 milyon 438 min olub.
 
Ülviyyə R. Əli
www.oxu.az
"
"Azərbaycanda istirahət bir nəfər turistə neçəyə başa gəlir?Bu vəsait büdcəyə getmir. Beynəlxalq Turizm Agentliyinin araşdırmalarına görə, bir turist bir həftə ərzində 500-1000 dollar arasında vəsait xərcləyir.
Oxu.Az-ın məlumatına görə, bu haqda modern.az-a iqtisadçı Natiq Cəfərli məlumat verib.
Ekspert bildirib ki, rəqəm müxtəlif ölkələrdəki qiymət fərqinə, yaşam səviyyəsinə görə dəyişir:
“Avropa ölkələrində xərclər 1000 dollara daha yaxındır. Azərbaycan tipli ölkələrdə isə təxminən 500 dollar civarındadır.
Təbii ki, bu vəsait büdcəyə getmir. Bu birbaşa sahibkarların, ayrı-ayrı xidmət sahələri ilə məşğul olan şəxslərin qazancına müsbət təsir edir. Turistlərdən qazananlar sırasına kafe, restoran işlədənlər, otel sahibləri, taksi xidməti ilə məşğul olan sürücülər daxildir”.
Bizimkilər turist görməyib.
Ekspert Azərbaycanda, hələ ki, kütləvi turizm olmadığını qeyd edib:
“Azərbaycana Avropa ölkələri, Gürcüstan, Türkiyəyə nisbətən olduqca az turist gəlir.Hazırda ərəblərin və iranlıların Azərbaycana gəlməsinin iqtisadiyyata pozitiv təsiri müşahidə edilir. Amma əhali turizmə, turistlərlə münasibətə, davranışa öyrəşmədiyi üçün fərqli reaksiyalar verirlər.
Amma əhali də başa düşməlidir ki, turistlərin gəlməsi, xüsusilə, orta və xırda sahibkarlara dəstək olacaq. Çünki kiçik çayxana və yeməkxanalarda çay içən, çörək yeyən turistlərin verdiyi hesab birbaşa onların cibinə təsir göstərir.
1980-ci illərdə Türkiyədə buna bənzər problemlər yaşanmışdı. Televiziyalar sosial çarxlar vasitəsilə əhalini turistlərə öyrəşdirmişdi. Yaxşı olardı ki, Azərbaycan televiziya kanalları sosial çarxlar hazırlasınlar. Yaxud turizmlə bağlı yaxşı dinləmələr və müzakirələr keçirsinlər ki, əhali bu barədə məlumatlansın. Bunun özünün məsələyə çox ciddi və pozitiv təsiri olar”.
İqtisadçı Rövşən Ağayev isə Azərbaycana gələn turistlərin sayı ilə bağlı maraqlı statistika açıqlayıb. O, Statistika Komitəsinin məlumatına əsasən bildirib ki, 2015-ci ildə ölkəyə 2 milyon nəfər xarici turist gəlib:
“Onlardan cəmi 24,6%-i (495 min nəfər) mehmanxanalarda (mehmanxana tipli yerlərdə) gecələməyə üstünlük verib. Yerdə qalanların daha çox qohum və dost-tanış evlərində gecələdiyi aydın olur. 
Əsas səbəb odur ki, ölkəyə gələnlərin 70%-ə qədəri Rusiya və Gürcüstanda yaşayan azərbaycanlılardır ki, bura gəzmək və istirahətdən daha çox yaxınlarını ziyarət üçün gəlirlər”.
Ekspert deyib ki, bizdə faktiki qohum-dost ziyarəti turizmi daha üstün paya malikdir:
“Çox güman ki, dünyada bu turizm növünə görə şəriksiz liderik. Türkiyədə turizmlə araşdırma apara “Ekin Grubu”nun tədqiqatına görə, hazırda yaxınları ziyarəti ilə bağlı turistlərin payı dünya üzrə orta hesabla 10-15% intervalındadır”.
www.oxu.az
"
"Ərəb turistlərin Azərbaycandakı istirahət xərcləri açıqlanıbSon iqtisadi proseslər fonunda Birləşmiş Ərəb Əmirliklərindən (BƏƏ) olan turistlər nisbətən aşağı büdcəli marşrutlar seçməyə başlayıb.
Oxu.Az-ın APA-ya istinadən verdiyi məlumatına görə, bu barədə “Gulf News” agentliyi xəbər yayıb.
“Artıq BƏƏ-dən olan turistlər məzuniyyətini dəniz kənarında keçirmək niyyətində deyil. Onlar indiyədək olmadıqları ölkələri və şəhərləri kəşf etmək istəyirlər. Onlar üçün daha çox Sinqapur, Tayland, Malayziya, Maldiv adaları, Azərbaycan, Gürcüstan kimi ölkələr populyardır”, - deyə turizm şirkətlərindən birinin rəhbəri bildirib.
Aşağı büdcəli marşrutlar arasında Azərbaycan və Gürcüstan göstərilib. Bildirilir ki, Azərbaycanda istirahət ərəblərə 490 dollara, Gürcüstanda isə 430 dollara başa gələcək.
www.oxu.az
"
"Bakıdan Batumiyə ilk avtobus reysi yola düşdü – FOTOSərnişinlərin internetə çıxış imkanları mövcuddur.“Bakı-Batumi reysi Gürcüstanın paytaxtı Tbilisi şəhərindən keçməklə həyata keçirilir. Reys həftənin 1, 3, 5-cü günləri saat 18:00-da yola düşür. Təxminən səhər saat 08:00, 09:00 radələrində Batumiyə çatır. Gediş haqqı 35 manatdır. Beş yaşına qədər olan uşaqlar üçün gediş haqqı (oturacaq verilməmək şərti ilə - red.) pulsuzdur.

Beş yaşından on yaşa qədər uşaqlar üçün isə biletin qiyməti yarıdır. Yəni, biletin qiymətinin 50%-i ödənilir. Əgər sərnişinlər istəsələr beş yaşına qədər olan uşaqlar üçün də yarı qiymətinə bilet əldə edə bilərlər”.

Bu barədə Oxu.Az-a açıqlamasında “Azerbaijan Ground Service” Məhdud Məsuliyyətli Cəmiyyətinin böyük mütəxəssisi Məhəmməd Abdullayev bildirib.
Onun sözlərinə görə, hələ ki, ilk reysdir və sərnişinlərin maraqları çoxdur:
“İyulun 27-də ilk reys yola düşüb və təxminən 20-dən çox bilet satılıb. Avtobus yola düşən saatlara, yəni 18:00-ə qədər də bilet satışı davam etdirilib.

Digər günlər üçün də satış on gün əvvəlcədən satış kassaları vasitəsilə keçirilir. Həmçinin on gün əvvəlcədən də “Bakı Beynəlxalq Avtovağzal”ın rəsmi saytına daxil olaraq onlayn bilet əldə etmək mümkündür”.
M.Abdullayev əlavə edib ki, tələbat çoxalarsa, biletin qiymətinin aşağı salınması ilə bağlı təkliflərimizi daşıyıcı şirkətlərə çatdıracağıq:
“Qiymətlər hər iki tərəfdən daşımaları həyata keçirən şirkətlərin (həm Gürcüstan, həm də Azərbaycan) razılığı əsasında tətbiq edilir. Biletin qiymətləri müqavilədə iştirak edən şirkətlərin razılığı əsasında və hər iki respublikanın müvafiq orqanları tərəfindən təsdiq edilib.

Ona görə də qiymətlərin aşağı salınması məsələsinə Bakı Avtovağzalı müdaxilə edə bilməz. Əgər sərnişinlərdən təklif gələrsə, daşıyıcı şirkətlərə (Türkiyənin “Metroturizm” şirkəti – red.) öz təkliflərimizi verə bilərik”.
M.Abdullayev avtobusda yaradılan şərait ilə bizi tanış etdi:

“Avtobus ikimərtəbəli və komfortdur. Avtobusda 80-ə qədər oturacaq yeri var. Oturacaqların sayı, hələ ki, müraciət edən sərnişinlərin tələbatını artıqlaması ilə yerinə yetirir. Hazırda bu istiqamətdə bir avtobus reysi həyata keçirilir. Əgər gələcəkdə sərnişinlərin sayı artarsa, reyslərin də sayını artıracağıq.

Salonda monitorlar quraşdırılıb, həmçinin kondisionerlər və Wi-Fi ilə təchiz edilib. Sərnişinlər yol boyu su və çay ilə təmin ediləcəklər. Bu daşıyıcı şirkətlərin öz təşəbbüsüdür və xidmət haqqına əlavə edilməyəcək. Beləliklə, havaların isti keçməsinə baxmayaraq, sərnişinlər heç bir problem yaşamadan Batumiyə çatacaqlar”.

Məhəmməd Abdullayev digər istiqamət üzrə həyata keçirilən reyslər barəsində də məlumat verdi:
“İyulun əvvəlindən Türkiyənin “Metroturizm” şirkətinin iştirakı ilə Bolqarıstana reyslər açılıb. Reys həftənin 2, 4, 6-cı günləri həyata keçirilir. Reys günorta saat 12:00-da yola düşür. Sərnişinlər Bakıdan İstanbula qədər Bakı-İstanbul avtobusu ilə yola salınır. İstanbuldan isə Bolqarıstanın Sofiya, Varna şəhərlərinə gedən avtobuslar vasitəsilə sərnişinlər təyinat nöqtələrinə çatdırılır.
Gediş haqqının qiyməti 130 manatdır və sərnişinlərin nəzərinə çatdırırıq ki, bu ölkəyə səfər etmək istəyən sərnişinlər Bolqarıstanın Azərbaycandakı səfirliyinə müraciət edib viza əldə etməlidirlər.
Mövsüm ilə əlaqədar həmçinin “Metroturizm” şirkəti Türkiyənin turizm şəhərləri hesab edilən Antalya, Bodrum, Quşadası şəhərlərinə də reyslərə başlayıb. Biletin qiyməti 120 manatdır. Yenə sərnişinlər İstanbuldan avtobuslar vasitəsilə həmin şəhərlərə çatdırılacaq.
Hazırda sərnişinlər bu reyslər barəsində məlumatlı deyillər, amma onların sayının artacağını düşünürəm. Bu istiqamətdə ilk reys artıq həyata keçirilib”.
Bakı-Batumi istiqamətində olan ilk reysin sərnişinlərindən olan Azər Qasımov bildirdi ki, yeni reys əlavə vaxt itkisinin qarşısını alır:

“Birbaşa Bakı-Batumi reysinin açılması olduqca qənaətbəxş və əlverişlidir. Bunu ağıllı təklif olaraq görürəm. Belə ki, əvvəllər Batumiyə getmək üçün bir neçə marşrut dəyişirdim. Amma indi birbaşa təyinat nöqtəsinə çatmaq olur, eləcə də Batumidən yenidən bilet alıb geri qayıtmaq mümkündür. Bu isə əlavə vaxt itkisinin qarşısını alır”.

Sərnişinlərdən Samir Əfəndiyev isə qeyd etdi ki, əvvəllər bu istiqamət təxminən 10% baha başa gəlirdi:
“Biletin qiyməti normaldır. Əvvəllər bu istiqamətdə getmək təxminən 10% baha başa gəlirdi. Belə ki, Batumiyə çatmaq üçün Tbilisiyə gəlmək, ordan isə bir neçə marşrut dəyişmək lazım idi və bu, əlavə xərc tələb edirdi. Belə ki, Bakıdan Tbilisiyə 13 manat, oradan isə 27 manat verib Batumiyə çatırdıq. Bu isə təxminən 40 manat demək idi.
Yəni, hazırda təklif olunan biletin qiyməti elə də baha deyil və  gəlirləri az olan şəxslər də Batumini görə bilər. Avtobus kondisionerlər ilə təchiz edilib və komfortdur. Yeni reys əlavə vaxt itkisinin də qarşısını alacaq”.

İrandan Azərbaycana gələn və bu ölkədən keçərək Gürcüstanın Batumi şəhərinə gedən həmyerlimiz Hüseyn Kəlami isə hazırda hər şeyin qaydasında olduğunu və komfortun onu təmin etdiyini bildirdi:
“Ötən il ailəm ilə birlikdə Azərbaycana səfər etdik və bu ölkənin gəzməli, görməli yerlərində olduq. Bu dəfə isə istədik ki, məhz Azərbaycandan keçərək Gürcüstana, Batumiyə gedək. Şükürlər olsun ki, hələ ki, hər şey qaydasındadır. Bundan əlavə düşünürəm ki, vaxt itkisi olmadığı üçün təklif olunan variant daha uğurludur. Bu, bizim üçün ilk reysdir, ümid edilrəm ki, bu həm bizim, həm də Azərbaycan üçün daha uğurlu olacaq”.







































































Ülviyyə R. Əli
www.oxu.az
"
"Azərbaycana ən çox turist hansı ölkədən gəlir? – SİYAHI2015-ci ildə xarici ölkələrdən Azərbaycana 2 milyon 6 min 176 nəfər turist gəlib. 
Oxu.Az xəbər verir ki, Dövlət Statistika Komitəsindən fins.az-ın sorğusuna cavab olaraq bildiriblər ki, Azərbaycana gələn xarici turistlərin siyahısına Rusiya vətəndaşları başçılıq edir.
Ötən il Rusiyadan Azərbaycana 685 min 555 nəfər turist gəlib. 2014-cü ildə bu rəqəm 843 min 851 nəfər olub.
2014-cü ildə bu siyahıya başçılıq edən Gürcüstandan gələnlərin sayı ötən il azalıb. Siyahıda ikinci yerdə olan Gürcüstandan Azərbaycana 2015-ci ildə 571 min 648 nəfər turist gəlib. 2014-cü ildə isə bu rəqəm 699 min 532 nəfər olub.
Siyahıda üçüncü olan İrandan Azərbaycana gələn turistlər də xeyli artıb. 2014-cü ildə 131 min 179 nəfər, 2015-ci ildə isə 149 min 600 nəfər İrandan səfər edib.
İlk beşlikdə 288 min 620 nəfər turistlə Türkiyə və 34 min 892 nəfərlə Böyük Britaniya vətəndaşları yer alıb.
Qeyd edək ki, Türkiyədən Azərbaycana gələn turistlərin sayı kifayət qədər azalıb. 2014-cü ildə bu ölkədən 314 min 476 nəfər turist gəlib. Bunun əvəzində Avpora ölkələrindən Azərbaycana gələnlərin sayı artıb. 2014-cü ildə Böyük Britaniyadan 33 min 563 nəfər turist gəlib. 1 il sonra bu rəqəm 1329 nəfər artıb.
2014-cü illə müqayisədə ötən il Almaniya, İsrail, İtaliya, Belçika, Çexiya, İspaniya, Danimarkadan ölkəmizə gələn turistlərin sayı artıb.
Xarici turistlərin siyahısında Asiya ölkələrindən gələnlərin sayında kəskin artım müşahidə olunub.
Birləşmiş Ərəb Əmirliyindən (BƏƏ) gələn turistlər 2015-ci ildə təxminən 3 dəfə artıb. 2014-cü ildə BƏƏ-dən gələn turistlərin sayı 821 nəfər, 2015-ci ildə isə 2 min 379 nəfər olub. 
Banqladeşdən gələnlər də təxminən 3 dəfə artıb. 2014-cü ildə bu ölkədən Azərbaycana 518 nəfər gəlibsə, 2015-ci ildə tiristlərin sayı 1409 nəfər olub.
Bu sırada İraqdan gələnlər də var. 2014-cü ildə İraqdan Azərbayacana gələn turistlərin sayı 738 nəfər, 2015-ci ildə isə 2 min 147 nəfər olub.
Azərbaycana ən az turist Koreyadan gəlib - cəmi 15 nəfər.
E.Ə.
www.oxu.az
"
"Kürdəmirə Qəbələdən çox turist gəlibAzərbaycanda müalicə turizmi daha çox inkişaf edib.2015-ci ildən Azərbaycana gələn turistlərin sayı azalıb. 
Oxu.Az-ın məlumatına görə, Dövlət Statistika Komitəsinin hesabatını şərh edən iqtisadçı-ekspert Rövşən Ağayev deyib ki, ölkəmizin turizm sektoruna çox nəhəng sərmayələr yatırılıb.
“Xüsusilə, 2007-2013-cü illərdə Qusar, Qəbələ, Quba, Xaçmaz və Şəki rayonlarında, həmçinin Bakıda dəbdəbəli turizm infrastrukturu qurulub. Bunun müqabilində ölkəyə gələn xarici turistlərin sayı nəinki artmayıb, əksinə azalıb. 2011-2013-cü illərlə müqayisə etsək, 2015-ci ildə orta hesabla 15-20% azalma var”.
R.Ağayevin sözlərinə görə, regonlardakı mehmanxanalarda qalmaq istəyən əcnəbi turistlərin sayı azalıb: 
“Məsələn, 2010-cu ildə həmin mehmanxanalarda əcnəbilər 170 min sutka üçün yer sifariş verdiyi halda, 2015-ci ildə bu rəqəm 130 minə enib. Ümumiyyətlə, əgər 2010-cu ildə ölkə üzrə mehmanxalarda qalan turistlərin gecələmə sayında regionların payı 41% idisə, 2015-ci ildə həmin göstərici 37%-ə enib”.
Ekspertin fikrincə, regionların turizm statistikasının azalmasında “gizli iqtisadiyyat”ın izi istisna edilməməlidir. “Əgər belədirsə, deməli, turizmə qoyulan milyardların ölkə iqtisadiyyatına faydası yoxdur. Bu rəqəmlər gerçəyə yaxındırsa, onda yenə də turzimin bir sektor kimi ölkə iqtisadiyyatına faydasını gözləməyin mənası yoxdur”.  
R.Ağayev qərb regionlarında istirahət edən turistlərin sırasında əcnəbilərin olmadığını qeyd edib. Əvəzində Kürdəmirdə turizm obyektlərinin gəlirlərinin dəfələrlə çox olduğunu vurğulayıb:
“2010-cu ildə Qəbələdə belə məkanlarda qalanların sayı 24,3 min nəfər olmuşdusa, 2015-ci ildə 5,9 min nəfərə enib. Ən təəccüblüsü odur ki, 2015-ci ildə Qəbələdə mehmanxanaları seçən turistlərin içərisində bir nəfər də olsun əcnəbi olmayıb.
Nəticə isə belədir: Qəbələ kimi turizm rayonunda 2015-ci ildə mehmanxanaların ümumi gəliri 383 min manat olub. Turizm məkanı hesab edilməyən Kürdəmir rayonunda həmin müəssisələrin gəliri 1,3 milyon manata çatıb. Bu da hökumətin ölkə turziminin qəlbi saydığı Qəbələdən az qala 4 dəfə çoxdur”.
R.Ağayev Azərbaycanda müalicə turizminin digər sahələri geridə qoyduğunu bildirib:
“Bu gün ölkənin regionlarındakı gecələmə hesabı ilə götürəndə mehmanxanaların mümkün potensialının təxminən 5-6%-i istifadə edilir. Həmin göstərici yalnız Naftalanda 45%-ə yaxındır. 
Bu isə həmin ərazidə olan insanlar üçün spesifik, başqa yerdə əldə edə bilmədikləri müalicə imkanının olması ilə bağlıdır. Bu fakt həm də onu göstərir ki, Azərbaycanda istirahət və əyləncə turziminin potensialı müalicə turizminin potensialından çox-çox aşağıdır”.
www.oxu.az
"
"İran Türkiyəyə tur satışlarını qadağan etdiXarici İşlər Nazirliyi şərtlərini açıqlayıb.İran Türkiyəyə səyahət qadağası tətbiq edib.
Oxu.Az bu barədə “Hürriyet”ə istinadən xəbər verir.
İran Xarici İşlər Nazirliyinin sözçüsü Bəhram Kasımi Türkiyədə təhlükəsizliyin tam təmin edilməsi və şərtlərin normallaşmasından sonra bu qadağanın aradan qaldırılacağını bildirib. 
Bundan öncə isə Türkiyənin Tehran səfirliyi qadağanın bir an öncə aradan qaldırılmasını tələb etmişdi. 
Qeyd edək ki, Türkiyədə hərbi çevriliş cəhdindən sonra Tehran rəhbərliyi vətəndaşların təhlükəsizliyini nəzərə alaraq, bu ölkəyə tur satışlarını qadağan edib. 
Ülviyyə R. Əli
www.oxu.az
"
"Səfir: Azərbaycanlı turistlər qorxmasın  Türkiyəyə gedən azərbaycanlı turistlərin sayında ciddi azalma yoxdur.  “Türkiyə dünyanın turizm məqsədi ilə gedilən digər ölkələrindən heç bir fərqi olmayan etibarlı, təhlükəsiz bir ölkədir"".
Oxu.Az Report-a istinadən xəbər verir ki, bunu Türkiyənin Azərbaycandakı səfiri İsmayıl Alper Coşqun deyib.
Onun sözlərinə görə, terror təhlükəsi Türkiyədə də var, lakin bu təkcə Türkiyəyə aid problem deyil:
“Yaxın vaxtlarda fərqli ölkələrdə yaşanan hücumları hamımız gördük. Bu, dünyanın çox acı reallığıdır. Türkiyə terror təhlükəsinə qarşı çox ciddi mübarizə aparan ölkədir, təcrübəmiz var və buna qarşı lazımi tədbirlər görürük”.
Səfir bildirib ki, iyulun 15-də baş verən dövlət çevrilişinə cəhddən sonra ölkəyə gələn turistlərin sayında cüzi azalma hiss olunub:
“Amma Türk Hava Yollarının, Türkiyənin turizm qurumlarının məlumatlarına görə, turist sayında, xüsusilə Azərbaycandan Türkiyəyə gedən turistlərin sayında ciddi bir azalma yoxdur”. 
Səfir qeyd edib ki, ölkədə fövqəladə vəziyyətin elan olunması əslində həyatın normala dönməsini təmin etmək üçün verilən qərardır:
“Azərbaycanlı qardaşlarımızın ürəyi rahat olsun, Türkiyə həm dik ayaqdadır, həm də turizm potensialı ilə həmişə olduğu kimi onların xidmətindədir”.
www.oxu.az
"
"Bakıdan Batumiyə ilk avtobus reysi iyulun 27-i yola düşəcəkBeş yaşına qədər uşaqlar üçün gediş pulsuzdur.İyulun 27-si Bakıdan Gürcüstanın Batumi şəhərinə ilk avtobus reysi yola düşəcək. 
Bu barədə Oxu.Az-a açıqlamasında Dövlət Avtomobil Nəqliyyatı Xidmətinin rəsmisi Şəfa Mehmanqızı bildirib. 
Onun sözlərinə görə, avtobusun yola düşmə vaxtı Bakı vaxtı ilə saat 18:00, təyinat məntəqəsinə - Batumi şəhərinə çatma vaxtı isə növbəti gün saat 09:00-da baş tutacaq.
Avtobus reysləri həftənin 1, 3 və 5-ci günləri həyata keçiriləcək. 
Qeyd edək ki, gediş biletinin qiyməti 35 manat təşkil edir və beş yaşına qədər uşaqlar üçün gediş pulsuzdur.
Ülviyyə R. Əli
www.oxu.az
"
"Çimərlikdən qum “oğurlayan” turistə 3000 avro cəzaİtaliyanın ağ qumlu çimərlikləri ilə məşhur olan Sardiniya adasından çimərlik qumu “oğurlayan” isveçli turist 3000 avro cərimələnib.
Oxu.Az xəbər verir ki, bu haqda İtaliya mətbuatında xəbər yayılıb.
Adı açıqlanmayan turist Sardiniyada istirahət etdikdən sonra evinə geri dönərkən xatirə olaraq Ogliastra çimərliyindən qum götürüb. Ancaq turistlərin çimərlik qumunu “oğurlamasına” tez-tez şahid olan Cagliari hava limanının səlahiyyətliləri turistin üzərində axtarış zamanı qumla dolu 3 şüşə ələ keçiriblər.
Adadan qum, ilbiz götürmək qadağan olunması səbəbindən isveçli şəxsə 3000 avro pul cəzası kəsilib.
İtalyanın ən gözəl çimərlikləri siyahısında ilk sıralarda gələn Sardinyadakı çimərliklərdə qum “oğurluğuna” tez-tez rast gəlinir. Adanın paytaxtı Cagliari şəhərində yerləşən hava limanında keçən il 5 ton qum ələ keçirilib.
Aytən Sadıqzadə
www.oxu.az
"
"Türkiyə səfirliyi: Fövqəladə vəziyyət turistlərə maneə törətməyəcək“Türkiyədə fövqəladə vəziyyət rejiminin tətbiqi xarici vətəndaşların ölkəyə səyahəti və istirahət etməsinə heç bir maneə törətməyəcək”.
Bu barədə Oxu.Az-aTürkiyənin Azərbaycandakı səfirliyindən verilən məlumatda bildirilib. 
Məlumatda qeyd olunub ki, iyulun 21-dən etibarən ölkə ərazisində elan olunmuş fövqəladə vəziyyət dövlətin vətəndaşların hüquq və azadlıqlarına yönəlmiş təhdidə qarşı mübarizə aparması məqsədilə atılıb: 
“Bu plan təhlükəsizlik tədbirlərinin gücləndirməsi ilə konstitusion hüquq normaları çərçivəsində tətbiq ediləcək tədbirlər paketidir. Sənəddə əsas hüquq və azadlıqları məhdudlaşdıracaq məqam yoxdur. 
Təhlükəsizlik tədbirləri Türkiyə vətəndaşlarının gündəlik həyatına, xarici vətəndaşların ölkəmizə səyahəti və istirahət etməsi, həmçinin beynəlxalq turizm və hava nəqliyyatına heç bir maneə törətməyəcək. Turistlərin ölkəmizdə istirahətlərini təhlükəsiz şəkildə keçirmələri üçün heç bir problem yoxdur”.
www.oxu.az
"
"Fransanın turzim ekspertləri Azərbaycana cəlb edilir“Bu ölkə bizim üçün dəyərli dost və tərəfdaş ölkədir”.“Fransa bizim üçün dəyərli dost və tərəfdaş ölkədir. Biz münasibətlərimizi daha da inkişaf etdirməyi düşünürük”.
Oxu.Az xəbər verir ki, bu sözləri Əbülfəs Qarayev Fransanın “I-Tourisme” jurnalına müsahibəndə deyib. 
Ə.Qarayev Fransanın turizm agentliklərini təmsil edən Rişar Subyel ilə əməkdaşlıq haqqında sazişin imzlanmasının əhəmiyyətindən də danışıb:
“Bizim fransalı turizm peşəkarlarına ehtiyacımız var. Bu sazişin (Turizm agentliklərini təmsil edən Rişar Subyel ilə əməkdaşlıq haqqında saziş imzalanması - red.) məqsədi əməkdaşlığı genişləndirmək, bu sektorun müxtəlif iştirakçıları arasında mübadiləni asanlaşdırmaqdır.
Konkret olaraq, biz turizm agentliklərini Azərbaycana gətirmək üçün əlverişli şərait yaratmaq istəyirik. Onlar bizim ölkəmizi kəşf edəcək və biz onların məsləhətlərini diqqətlə dinləyəcəyik”, - deyə nazir qeyd edib. 
Ülviyyə R. Əli
www.oxu.az
"
"Nazir: Azərbaycanla Fransa arasında viza maneələri aradan qalxır“Sentyabrdan elektron viza sistemi işə düşəcək”.“Bütün görülən işlərə baxmayaraq, fransız turistləri hələ ki, hərəkətə keçməyib (fransalı turistlərin Azərbaycana gəlişi - red.). Hələ nəticə əldə etməmişik. Bundan məyus olduğumu etiraf edirəm. Mən buna təəssüf edir, lakin ümidimi itirmirəm. Mən 2017-ci ildə də səylərin davam etdirilməsi haqda göstəriş vermişəm”.
Oxu.Az xəbər verir ki, bu sözləri Əbülfəs Qarayev Fransanın “I-Tourisme” jurnalına müsahibəsində deyib. 
“Azərbaycanla Fransa arasında viza maneələri həll edilir. Belə ki, bu ilin sentyabrından etibarən, elektron viza sistemi işə düşəcək və bu prosedurun yaratdığı maneələr aradan qalxacaq.
Bundan başqa, bizim Fransaya birbaşa aviareyslərimiz də həmvətənlərinizin sayəsində turizmi inkişaf etdirməmizə töhfə verəcək. Buna ümid edirik. Biz, turistləri daha asan formada cəlb edə bilmək üçün ekspertlərin də rəyini dinləyirik. Məsələn, qonşuluqda olan ölkələrdən turistlərin – səyahət etməyi çox sevən rusların cəlbi üçün”.
Ülviyyə R. Əli
www.oxu.az
"
"Azərbaycandan İraqa ekstra uçuşlar dayandı Bundan sonra aviareyslər adi qaydada davam edəcək.Bu gün Bakıdan “Bağdad Alfa” (421A-422A) və “Bravo” (421B-422B) reyslərinə uçuşlar ləğv olunub.
Oxu.az Rreport-a  istinadən xəbər verir ki, “İraq Hava Yolları“ şirkətindən bildirilib ki, hər gün “B 737/300” təyyarəsi ilə saat 16:30-da yerinə yetirilməli olan Bakı-Bağdad (Al Muthana)-Bakı aviareysi üzrə ekstra uçuşlar artıq olmayacaq.
Şirkət hər gün saat 20:30-da təşkil edilən avireys üzrə adi qaydada uçuşlarını davam etdirəcək.
Sözügedən aviareys üzrə Bağdaddan Bakıya təyyarə saat 16:00-da yola düşür, saat 19:30-da Bakıya çatır. Bakıdan Bağdada isə saat 20:30-da uçan təyyarə saat 22:00-da Bağdada enir.
Qeyd edək ki, Bakı-Bağdad reysi üzrə birtərəfli biletin qiyməti 247 dollardan, ikitərəfli biletin qiyməti isə 392 dollardan başlayır.
www.oxu.az
"
" Qəbələ-Moskva-Qəbələ reysi açılırAZAL və “Ural Hava Yolları” razılığa gəldilər.İyulun 31-dən etibarən “Azərbaycan Hava Yolları” (AZAL) və Rusiyanın “Ural Hava Yolları” aviaşirkəti Qəbələ-Moskva-Qəbələ marşrutu üzrə birgə reysləri yerinə yetirməyə başlayacaq.
Oxu.Az-a AZAL-dan verilən məlumata görə, birgə istismar haqqında sazişə (code-share agreement) əsasən, “Ural Hava Yolları”-nın bu hava xətti ilə reysləri hər iki aviaşirkətin kodları altında yerinə yetiriləcək.
Qəbələ-Moskva-Qəbələ marşrutu üzrə birbaşa uçuşlar hər həftənin bazar günləri yerinə yetiriləcək. 
“Domodedovo” (DME) Beynəlxalq Hava Limanından uçuş - Moskva vaxtı ilə səhər saat 11:30–da, Qəbələ Beynəlxalq Hava Limanına (GBB) enmə - yerli vaxtla saat 15:15-də.
Qəbələdən uçuş - saat 16:25-də, “Domodedovo” Hava Limanına enmə - yerli vaxtla saat 18:20-də. Qəbələdən Moskvaya reyslər biznes və ekonom salonlu Airbus A320 laynerləri ilə həyata keçiriləcək.
Aviabiletləri AZAL-ın kassalarında əldə etmək və www.azal.az saytında bronlaşdırmaq mümkündür.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərlərsiniz:  
 (+994 12) 598-88-80;
*8880.
E-mail: callcenter@azal.az 
Ülviyyə R. Əli
www.oxu.az
"
"Fransa portalı: Bakı təhlükəsiz şəhərdirTuristlərə Bakını digər şəhərlər ilə müqayisə etməmək tövsiyə olunur.Fransanın “Tourmag” portalında “Azərbaycan - orijinal turizm istiqaməti” adlı məqalə yayılıb.
Oxu.Az-a Mədəniyyət və Turizm Nazirliyindən verilən məlumata görə, Fransa Turizm Agentlikləri Milli Sindikatının (SNAV) Bakıda keçirilən ənənəvi illik konfransından sonra bu ölkənin turizm sahəsində ixtisaslaşmış agentlikləri ölkəmizin turizm imkanlarını təşviq edir.
Məqalədə İl-de Frans regionunda fəaliyyət göstərən Turizm Müəssisələri Birliyinin prezidenti Mişel Laje-Erbonun toplantı üçün Bakını seçməsinin təsadüfi olmadığı qeyd edilir. 
Mişel Laje-Erbonun əsas məqsədi turizm, konqreslər, motivasiyalar və işgüzar sahələr üçün əsl imkan və yeni istiqamət olan Bakını kəşf etmək olub. Yazıda Bakının möhtəşəm şəhər olduğu diqqətə çatdırılır. Xüsusilə, paytaxtımızın XIX əsrin sonu, XX əsrin əvvəllərinə aid memarlıq üslubunun turizm agentliklərinin nümayəndələrini heyran etdiyi bildirilir.
Müəllif Bakının bu gün tam təhlükəsiz yeni turist istiqaməti olduğunu vurğulayır. Müalicə turizmi ilə məşhur olan Naftalan şəhərindən, tarixi və mədəni abidələrimizdən, Qobustandan söz açır. Azərbaycan qastronomiyasının yüksək qiymətləndirildiyi məqalədə Gəncədə keçirilən Şərab Festivalından da bəhs edilir.
Məqalənin müəllifi Azərbaycanın Fransadakı səfirliyinin iqtisadi və əməkdaşlıq üzrə müşaviri Elmar Məmmədovdan ölkə haqqında, onun tolerantlıq, multikulturalizm nümunəsi olması barədə daha geniş məlumat aldıqlarını bildirir.
Yazıda turistlərə Bakını heç bir şəhərlə müqayisə etməmək, gəlib onun özünəməxsus xüsusiyyətləri ilə tanış olmaq məsləhət görülür.
Xatırladaq ki, 70 fransalı turizm mütəxəssisinin iştirak etdiyi Bakı toplantısı çərçivəsində Fransada Azərbaycanın yeni turizm istiqaməti kimi təşviq edilməsi məqsədilə Mədəniyyət və Turizm Nazirliyi ilə Fransa Turizm Agentliklərinin Milli Sindikatı arasında anlaşma memorandumu imzalanıb.
Ülviyyə R. Əli
www.oxu.az
"
"Bakı-Dubay istiqamətində uçuşların sayı artırılırQeyd olunan istiqamətə tələbat çoxalıb.“Azərbaycan Hava Yolları” QSC (AZAL) gələn aydan Bakı-Dubay istiqamətində əlavə reyslər həyata keçirəcək.
Bu barədə Oxu.Az-a AZAL-dan məlumat verilib.
Buna isə qeyd olunan istiqamətdə uçuşlara tələbatın artması səbəb olub.
AZAL-dan bildirilib ki, avqustun 10-dan etibarən Bakı-Dubay istiqamətində əlavə reyslər həyata keçiriləcək. 
Ülviyyə R. Əli
www.oxu.az
"
"Rusiya turistlərini Türkiyədən çıxarırRusiyalıları uçuşa qədər konsul xidmətinin əməkdaşları müşayiət ediblər. Türkiyədə baş tutmayan dövlət çevrilişindən sonra 4,5 min rus turisti ölkədən çıxarılıb. 
Oxu.Az xəbər verir ki, bu barədə RİA Novosti agentliyinə aviadispetçer dairəsindəki mənbə bildirib. 
Turistləri vətənə “Aeroflot”un və Türkiyə aviaşirkətlərinin mütəmadi və əlavə reysləri ilə  çatdırılıb. Ümumilikdə Rusiyaya 55 reys yerinə yetirilib. 
Agentliyin mənbəsinin sözlərinə görə, Türkiyə aeroportlarında sərnişinlərin sıxlığı müşahidə edilməyib. Rusiyalıları uçuşa qədər konsul xidmətinin əməkdaşları müşayiət ediblər. 
www.oxu.az
"
"Nazirlik turistlərə xəbərdarlıq etdiBəzi turizm şirkətləri ölkə qanunvericiliyində nəzərdə tutulan tələblərə riayət etmir.Mədəniyyət və Turizm Nazirliyi əhaliyə xəbərdarlıq edib. 
Oxu.Az xəbər verir ki, bəzi turizm şirkətləri vətəndaşlara turizm məhsulunu təqdim edərkən ölkə qanunvericiliyində nəzərdə tutulan tələblərə riayət etmir və bu da vətəndaşlarda çaşqınlıq yaradır.
Xarici ölkələrə turizm şirkətləri vasitəsi ilə səyahətlərini təşkil edərkən həmin şirkətin turist vauçerini, səfərlə bağlı ödəniş sənədlərini, eləcə də “Turizm haqqında” Azərbaycan Respublikası Qanununun 9.1 maddəsinin tələblərinə uyğun olaraq şirkətlə müştəri arasında müqavilənin bağlanmasını tələb etmələri xahiş olunur. Bu kimi halların qarşısının alınması məqsədilə nazirlik “Turizm haqqında” Azərbaycan Respublikası Qanununun 9-cu maddəsinin tələblərinə uyğun olaraq hazırlanan müqaviləni mütləq şəkildə tələb etməyi tövsiyə edir.
Məlumata əsasən, müqavilə ölkə qanunvericiliyinə, o cümlədən istehlakçıların hüquqlarının müdafiəsi sahəsində qanunvericiliyə uyğun olmalıdır: “Turist (alıcı) haqqında turizm məhsulunun satışı üçün zəruri olan həcmdə məlumat, səyahətin proqramı və marşrutu barədə məlumat göstərilməklə turizm məhsulunun istehlak xassələri, turistlərin təhlükəsizlik şərtləri, turizm məhsulunun sertifikatlaşdırılmasının nəticələri haqqında düzgün məlumat, tərəflərin hər birinin, səyahət vaxtı şəraitin əsaslı dəyişikliyi ilə əlaqədar olaraq, müqaviləni dəyişdirməyi və ya onu pozmağı tələb etmək hüququ var. Eyni zamanda turizm şirkəti tərəfindən təqdim edilən müqavilənin şərtləri diqqətlə oxunduqdan sonra imzalanması tövsiyə olunur”.
Qeyd edək ki, turizm vauçeri - turistlərə xidmət göstərilməsi və firma ilə qarşılıqlı ödəmələr aparılması üçün əsas olmaqla, turun tərkibinə daxil olan xidmətlər üzərində turistin hüququnu müəyyənləşdirən və xidmətlərin göstəriləcəyi faktını təsdiq edən sənəddir.
www.oxu.az
"
"Türkiyədəki fövqəladə vəziyyət yerli aviaşirkətlərin işinə təsir edəcək? Türkiyədə fövqəladə vəziyyətin elan olunması Azərbaycandan Türkiyəyə uçuşlar həyata keçirən aviaşirkətlərin işinə təsir etməyəcək. 
Oxu.Az-ın məlumatına görə, “Azərbaycan Hava Yolları” QSC-dən (AZAL) “Report”a verilən məlumata görə, sözügedən istiqamətdə aviareyslərdə heç bir dəyişiklik yoxdur: 
“Türkiyədə fövqəladə vəziyyət elan ediləndən sonra da bu istiqamətdə olan bütün aviareyslər əvvəlki qaydada həyata keçiriləcək”.
“Türk Hava Yolları” (THY) şirkətinin Bakı ofisinin müdiri Seyfullah İlyas isə bildirib ki, şirkət uçuşları adi qaydada davam etdirəcək: 
“Dövlət başçımızın da qeyd etdiyi kimi, hazırda Türkiyədə sabitlik bərpa olunub və heç bir ciddi təhlükə olmadığı üçün Azərbaycandan Türkiyəyə olan reyslərimiz əvvəlki qrafikə uyğun həyata keçiriləcək”.
Qeyd edək ki, Türkiyədə dövlət çevrilişinə cəhddən sonra 3 ay müddətinə fövqəladə vəziyyət elan olunub. Bunu Türkiyənin Milli Təhlükəsizlik Şurası və Nazirlər Kabinetinin iclasından sonra Türkiyə prezidenti Rəcəb Tayyib Ərdoğan bəyan edib. 
Fövqəladə hal elanının qətiyyən demokratiyaya, hüquqa, azadlıqlara qarşı olmadığını deyən Ərdoğan, bunun tam əksinə, sözügedən dəyərləri qorumaq və gücləndirmək məqsədi ilə edildiyini vurğulayıb.
www.oxu.az
"
"Antalyanın turist itkisi davam edirTürkiyənin turizm mərkəzi hesab edilən Antalyada turist itkisi son yeddi ayda 2,5 milyon nəfəri aşıb. 
Oxu.Az bu barədə “Milliyyət”ə istinadən xəbər verir. 
2016-cı ilin əvvəlindən bu yana şəhərə gələn ziyarətçi sayı 5,3 milyondan 2,7 milyon nəfərə düşüb. İyulun ilk 20 günündə isə şəhər 580 min ziyarətçi itirib. Bununla da Antalyanın yeddi aylıq ziyanı 2,5 milyon nəfəri keçib. 
2014-cü ilin ilk yeddi ayında Antalyaya 5,7 milyon, 2015-ci ildə 5,2 milyon nəfər ziyarət edib. 2016-cı ildə isə bu rəqəm 47% azalma ilə 2,7 milyon nəfərə enib.
İyul ayının ilk 20 günlük dövründə Antalyaya gələn turist sayı 2014-cü ildə 1,2 milyon idi. 2015-ci ildə isə bu 1,1 milyon nəfərə enmişdi. Böhranın dərinləşdiyi 2016-ci ilin ilk iyul ayının 20 günlük dövründə turist sayı 48% və ya 610 min nəfərə qədər azalıb.
Ülviyyə R. Əli
www.oxu.az
"
"İstanbul və Ankara reysləri bərpa edilibFətullahçı Terror Təşkilatının (FETO) dövlət çevrilişi cəhdi səbəbi ilə “Azərbaycan Hava Yolları” QSC-nin iyulun 16-da ləğv edilən İstanbul və Ankara şəhərlərinə yerinə yetirilən reysləri bərpa olunub.
Oxu.Az xəbər verir ki, AZAL-dan “Report”a verilən məlumata görə, şirkət Ankaraya həftənin çərşənbə axşamı və bazar günlərindən başqa, 1-3-4-6-cı günləri saat 09:10-da, 5-ci gün isə saat 16:15-də olmaqla uçuşlar təşkil edir.
İstanbula olan uçuşlar isə hər gün saat 08:45, 16:35 və 19:15 saatlarında reallaşdırılır. Şirkət bu istiqamətlər üzrə aviareysləri “B 767/845”, “B 1915/767”, “A 1635/319” nömrəli təyyarələrlə həyata keçirir. AZALJET reyslərinə bir istiqamət üzrə biletin qiyməti 49 avrodan başlayır. Hər iki istiqamət üzrə isə biletlərin qiyməti 98 avro təşkil edir.
“Türk Hava Yolları”nın (THY) Bakı ofisindən isə bildirilib ki, İstanbul istiqaməti üzrə şirkət uçuşları əvvəlki qaydada davam etdirir. Eyni zamanda THY-nın “TK 003” nömrəli təyyarə ilə təşkil olunan İstanbul-Nyu-York aviareysi də bugündən bərpa olunub.
Qeyd edək ki, ABŞ-ın Federal Aviasiya Federasiyası (FAF), iyulun 16-da ölkənin hava yolu şirkətlərinin İstanbula və ya İstanbuldan ABŞ-a gələcək hər hansı bir hava yolu şirkətinin eniş etməsinə qadağa qoymuşdur.
www.oxu.az
"
"AZAL bu biletləri qaytara bilər – AÇIQLAMACərimə nəzərdə tutulmayıb.“Azərbaycan Hava Yolları” QSC (AZAL) Türkiyədə baş vermiş hərbi çevriliş cəhdi ilə bağlı sifariş olunan aviabiletlərin cəriməsiz son qaytarılma tarixini açıqlayıb.
Oxu.Az-ın məlumatına görə, bu barədə AZAL-dan məlumat verilib.
“Türkiyədə baş vermiş son hadisələri nəzərə alaraq, “Azərbaycan Hava Yolları” aviaşirkətinin 16-20 iyul tarixləri üçün İstanbul və Ankara istiqamətlərində uçan reyslərinə iyulun 15-dək yazılmış aviabiletlər avqustun 15-nə qədər müraciət olunması şərti ilə cəriməsiz qaytarıla bilər”, - deyə məlumatda bildirilir.
www.oxu.az
"
"Nikah şəhadətnaməsini tələb edən hotellər – SİYAHIAzərbaycan qanunlarına görə turistlər hotel və istirahət mərkəzlərinə yerləşəndə nikah kağızı təqdim etməyə borclu deyillər.
Bu barədə Oxu.Az Fins.az-a istinadən xəbər verir. 
Bununla yanaşı, ölkədəki bəzi hotel və istirahət mərkəzləri müştərilərdən evliliyi sübut edən sənədlər tələb edirlər. Belələri hotellərinin əxlaqsızlıq məqsədilə istifadə olunacağından və reputasiyasının korlanacağından narazıdırlar.
Bu fikri dolayısı yolla mədəniyyət və turizm naziri Əbülfəs Qarayev də dəstəkləyib. O bildirib ki, hotellərə belə tələb qoyulmasa da onların öz reputasiyaları üçün narahatlığı başa düşüləndir.
Nəticədə bu məsələdə son söz yenə də hotel və istirahət mərkəzlərinindir. Müşahidələr göstərir ki, ölkədəki bəzi turizm obyektləri buraya istirahətə gələnlərdən nikah kağızı tələb edir, digərləri isə bu məsələni, ümumiyyətlə yada salmırlar.
Ölkə ictimaiyyətinin diqqət mərkəzində olduğunu və turizm mövsümü zamanı ölkə daxilində istirahət edənlərin sayının böyük olduğunu nəzərə alaraq fins.az Bakıda və regionlarda nikah kağızı tələb edən və etməyən otellərin siyahısını müəyyənləşdirib.
Nikah şəhadətnaməsini tələb edən hotellər:
“Ramada Hotel” (Bakı) 
“Alp İnn” hoteli (Bakı) 
“Arena” hoteli (Bakı)
“Bosfor” hoteli (Bakı) 
“Ariva” hoteli (Bakı) 
“Excelsior Hotel” (Bakı) 
“Atropat” hoteli (Bakı)
“Araz Hotel” (Bakı) 
“Şafran” hoteli (Bakı) 
“Qafqaz Park” hoteli (Bakı) 
“Admiral” hoteli (Bakı)
“Qız Qalası” hoteli (Bakı)
“Passage Hotel” (Bakı)
“Küngüt” (Şəki)
“Qubek Hotel” (Balakən)
“Deluxe Hotel” (Gəncə)
“Sakit Göl” (Şamaxı)
“Naftalan Hotel by Rixos” (Naftalan)
Nikah şəhadətnaməsi tələb etməyən hotellər:
“Modern Hotel” (Bakı)
“Çıraq Plaza” (Bakı)
“Fairmont Hotel” (Bakı)
“Four Seasons Hotel Baku” (Bakı)
“Caspian Business Hotel” (Bakı)
“Park Hyatt” hoteli (Bakı)
“Panorama Villa Lux” hoteli (Bakı) 
“Askar” hoteli (Bakı) 
“Azcot” hoteli (Bakı)
“Kempinski Hotel” (Bakı)
“Austin Butik” hoteli (Bakı)
“Emerald Hotel” (Bakı)
“Rigs” hoteli
“The Landmark Hotel” hoteli (Bakı)
“Central Park” hoteli (Bakı)
“Egoist” hoteli (Bakı)
“Atlant İstirahət Mərkəzi (Nabran)
“Şəki Saray” hoteli (Şəki)
“Şəki Palace” hoteli (Şəki)
“Rixos Quba Azerbaijan” hoteli (Quba)
“Excelsior Hotel Şəmkir” (Şəmkir)
“Duyma Hotel” (Qəbələ)
“Relax” Lerik İstirahət Mərkəzi (Lerik)
“Palıdlı Sahil” İstirahət Mərkəzi (Lənkəran)
“Vego” hoteli ( Gəncə)
“Narınqala” hoteli (Şəki)
“İSSAM Hotel” (Şəki)
“Şəki Park Hotel” (Şəki)
“Şəki Palace Hotel” (Şəki)
“Gəncə” hoteli (Gəncə)
“Masallı” hoteli (Masallı) 
“Cənnət bağı” (Quba)
“River Side Hotel” (Mingəçevir)
www.oxu.az
"
"Səyahət etmək üçün 20 ən gözəl ölkə – FOTO“Telegraph Travel” səyahətçilərin bəyəndiyi ən gözəl 20 Avropa ölkəsinin siyahısını təqdim edib.
Oxu.Az xəbər verir ki, keçən illə müqayisədə 6 pillə irəliləyən İrlandiya 20-ci olub.

Danimarka bir pillə yüksələrək 19-cu yerdə qərarlaşıb.

18-ci olan Finlandiya sırasını dəyişməyib.

Malta iki sıra irəliləyərək 17-ci olub.

16-cı Macarıstandır.

Balkan yarımadasında yerləşən Qaradağ 15-ci yerdədir.

14-cü sırada bir pillə geriləyən Kiprdir.

İsveç də ötən illə müqayisədə bir sıra geriləyərək 13-cü olub.

İki pillə geriləyən Türkiyə siyahıda 12-ci yeri tutub.

11-ci sırada İsveçrə yer alıb.

Sloveniya 10-cudur.

Fransa 9-cu yerdə qərarlaşıb.

Portuqaliya 3 pillə yüksələrək 8-ci olub.

7-ci sırada Avstriyadır.

İspaniya üç sıra irəliləyərək 6-cı yerdə mövqe tutub.

5-ci isə Norveçdir.

Xorvatiya 4-cüdür.

Siyahının 3-cü yerini Yunanıstan qazanıb.

İslandiya sırasını dəyişməyərək 2-ci olub.

Səyahətçilər birinci yerə İtaliyanı layiq görüblər.

Aytən Sadıqzadə
www.oxu.az
"
"Azərbaycanda “Tax-free” sisteminin müvəkkil bankı seçildiAzərbaycanda “Tax-free” sisteminin tətbiqi ilə bağlı dövlət qurumlarının əməkdaşlıq edəcəyi kommersiya bankı məlum olub.
Oxu.Az Report-a istinadən xəbər verir ki, Vergilər Nazirliyi Maliyyə Nazirliyi ilə razılaşdırmaqla müvəkkil bank kimi “Bank Silk Way” ASC-ni seçib.
Xatırladaq ki, “Tax-free” sisteminin tətbiqinə ilk olaraq Heydər Əliyev Beynəlxalq Aeroportunda başlanması nəzərdə tutulub. Banklar arasında seçim edilərkən “Bank Silk Way“ın hava limanında 2 saylı filialının və 1 saylı şöbəsinin fəaliyyət göstərməsi əsas götürülüb.
Əldə edilmiş razılaşmaya görə, bank xarici vətəndaşlara ödəniləcək məbləğin 20%-ni xidmət haqqı kimi tutacaq.
Qeyd edək ki, “Tax-free” sistemi yaşı 14-dən çox olan əcnəbilərin və ya vətəndaşlığı olmayan şəxslərin Azərbaycana səfər edərkən alış-veriş zamanı ödədiyi məbləğin bir hissəsinin (əlavə dəyər vergisinin - ƏDV) onlara geri qaytarılmasını nəzərdə tutur.
Bununla bağlı qayda Prezident İlham Əliyevin iyulun 12-də imzaladığı Fərmanla təsdiq edilib. Fərmana əsasən, müvəkkil bank 15 gün ərzində müəyyən edilməli idi.
“Tax-free” sistemini yalnız ƏDV ödəyicisi kimi qeydiyyatdan keçmiş mağazalar həyata keçirə bilərlər. Bununla yanaşı, həmin obyektlər pərakəndə ticarət fəaliyyəti ilə məşğul olmalı, təsərrüfat subyektində nəzarət-kassa aparatı və POS-terminal qurulmalı, Vergi Məcəlləsi ilə müəyyən edilmiş vergilərlə bağlı dövlət büdcəsinə borcu və digər öhdəliyi olmamalıdır. 
www.oxu.az
"
"Azərbaycanda üçulduzlu hotellər tikiləcək“Turizm haqqında qanun”a növbəti dəyişiklik gözlənilir.Hazırda İqtisadiyyat Nazirliyi ilə birgə Azərbaycanda üçulduzlu hotellərin tikilməsi ilə bağlı işlər gedir. 
Oxu.Az-ın məlumatına görə, bu sözləri Azərbaycanın mədəniyyət və turizm naziri Əbülfəs Qarayev ANS TV-nin “Hesabat” verilişində Mir Şahinin suallarını cavablandıran zaman bildirib. 
Onun sözlərinə görə, hazırda Azərbaycan hotellərinə ulduzların verilməsi ilə bağlı problemlər mövcuddur:
“Bu gün Azərbaycanda turizm fəaliyyəti lisenziya tələb etmir. Hotellərdə keyfiyyət, orada istirahət edən insanların təhlükəsizliyi, bütün xidmətlərin yüksək səviyyədə təşkili ilə bağlı nəzarət funkasiyası mövcud deyil”.
Nazir qeyd edib ki, “Turizm haqqında qanunda” növbəti dəyişiklik zamanı bu məsələyə yenidən baxılacaq:
“Turizm haqqında qanunda növbəti dəyişiklik zamanı biz şərt qoymuşuq ki, əgər hotel fəaliyyət göstərirsə, o öz dərəcəsinə uyğun ulduz almalıdır. O ulduz həm qiymət siyasətini, həm də həmin dərəcənin tələb etdiyi bütün şərtləri ödəməlidir. Bundan sonra hotellərin keyfiyyəti təmin ediləcək. Hazırda isə bu mövcud deyil, bu proses könüllüdür”.
Ülviyyə R. Əli
www.oxu.az
"
"Nazir: Azərbaycan hotelləri əxlaqsızlıq yuvasına çevrilməməlidirAmma Əbülfəs Qarayev turizm mərkəzlərində nikah kağızının tələb olunmasının heç bir əsasının olmadığını bildirib.Azərbaycan qanunvericiliyində hoteldə qalanlardan nikah kağızının tələb olunması ilə bağlı bir müddəa yoxdur. 
Oxu.Az-ın məlumatına görə, bu sözləri Azərbaycanın mədəniyyət və turizm naziri Əbülfəs Qarayev ANS TV-nin “Hesabat” verilişində Mir Şahinin suallarını cavablandıran zaman bildirib. 
“Mən istəməzdim ki, Azərbaycanın hotelləri əxlaqsızlıq yuvasına çevrilsin. Bu, bizim milli dəyərlərimizə uyğun deyil. Amma hesab edirəm ki, əgər kimsə pasportunu təqdim edərək hoteldə qalırsa, onun yanına gələn qonaqlarla maraqlanmağa dəyməz”, – deyə nazir qeyd edib. 
Ülviyyə R. Əli
www.oxu.az
"
"Nazir: Son illər ölkəyə gələn turist sayı 2 milyona çatıb — VİDEOBu ilin aprel-may aylarına Birləşmiş Ərəb Əmirliklərindən (BƏƏ) Azərbaycana gələn qonaqların sayı ötən iki ilin birgə göstəricisinə bərabərdir.
Oxu.Az-ın məlumatına görə, bu sözləri Azərbaycanın mədəniyyət və turizm naziri Əbülfəs Qarayev ANS TV-nin “Hesabat” verilişində Mir Şahinin suallarını cavablandıran zaman bildirib. 
Nazir bu məsələdə əsas rolun Azərbaycan üçün ənənəvi turizm mənbəyi olmayan ölkələrdə təqdim edilən reklamlara məxsus olduğunu bildirib.
Onun sözlərinə görə, son illər görülən işlər nəticəsində Azərbaycana gələn turist sayı bir neçə dəfə artaraq 2 milyon olub.
Həmçinin ölkədə turistləri qəbul etmək üçün mehmanxanalarda yer sayı 11 mindən 38 minə çatıb. Bunun 17 mini Bakının, qalanları isə regionların payına düşür.
“Statistikaya görə, Azərbaycanda turizm sektoru ümumi daxili məhsulun (ÜDM) 4,1%-ni təşkil edir. Neft ölkəsi üçün bu, yetərincə yüksək göstəricidir”, - deyə Əbülfəs Qarayev vurğulayıb.

 



Ülviyyə R. Əli
www.oxu.az
"
"Bakıdan Türkiyənin bir sıra şəhərlərinə yeni avtobus reysləri açılırBiletin qiyməti 120 manat olacaq.“Bakı Beynəlxalq Avtovağzalı” və “Metro” turizm şirkəti arasında aparılan danışıqlara əsasən, 20 iyuldan etibarən “Bakı-Samandra-Antalya”, Bakı-Samandra-Alanya” , “Bakı-Samandra-Bodrum”, “Bakı-Samandra-İzmir”, Bakı-Samandra-Kuşadası” istiqamətində reyslər həyata keçiriləcək.
Bu barədə Oxu.Az-a “Bakı Beynəlxalq Avtovağzal”ından bildirilib.
Şəhərin məsafəsindən asılı olaraq, səfər saatı 30-40 saat arasında dəyişəcək.
Biletin qiyməti 120  manat təşkil edəcək. Biletə baqaj daxildir. Qeyd edək ki, reyslər həftənin 2-4-6-cı günləri həyata keçiriləcək.
Ülviyyə R. Əli
www.oxu.az
"
"AZAL Türkiyəyə uçuş biletlərini dəyişdirir və ya geri qaytarırTürkiyədə hərbi çevrilişə cəhd ilə əlaqədar Azərbaycandan Türkiyəyə ləğv edilmiş təyyarə reyslərinə aviabilet alan sərnişinlər aviabiletlərinin tarixini istədiyi tarixə pulsuz olaraq dəyişdirə və yaxud da heç bir tutulma olmadan qaytara bilərlər.
Oxu.Az-ın məlumatına görə, AZAL bildirir ki, ötən gecə Türkiyədə baş verən hadisələr ilə əlaqədar olaraq “Azərbaycan Hava Yolları”nın aşağıdakı reysləri təxirə salınıb.
J2-8103 (06:45) Bakı-İstanbul
J2-8075 (08:45) Bakı-İstanbul
J2-8003 (09:10) Bakı-Ankara
Bu reyslərə aviabilet alan sərnişinlər aviabiletlərinin tarixini istədiyi tarixə pulsuz olaraq dəyişdirə və yaxud da heç bir tutulma olmadan qaytara bilərlər.
Türkiyə kurortlarına AZAL reysləri isə heç bir dəyişiklik olmadan cədvələ uyğun olaraq yerinə yetirilir.
Ülviyyə R. Əli
www.oxu.az
"
"AZAL-ın Türkiyəyə reysləri ləğv edilib“Azərbaycan Hava Yolları” növbəti yeniliklər ilə bağlı vətəndaşları məlumatlandıracaq.Azərbaycandan Türkiyəyə aviareyslərin yerinə yetirilməsi hələ ki, bərpa olunmayıb. Bu gün səhər İstanbul və Ankaraya nəzərdə tutulan reyslər ləğv edilib.
Oxu.Az-ın məlumatına görə, bu barədə Report-a “Azərbaycan Hava Yolları” QSC-nin mətbuat xidmətinin rəhbəri Paşa Kəsəmənski məlumat verib.
Onun sözlərinə görə, bu gün səhər saatlarına olan üç reys ləğv edilib:
“Onlardan ikisi İstanbula, biri isə Ankaraya aviareys yerinə yetirməli idi. Hər hansı yenilik olduğu təqdirdə, ictimaiyyətə məlumat veriləcək”.
www.oxu.az
"
"Atatürk hava limanının fəaliyyəti bərpa olunduİstanbulun Atatürk hava limanı uçuşların qəbulunu və yola salmasını bərpa edib.
Oxu.Az bu barədə Türkiyənin “Anadolu” Agentliyinə istinadən xəbər verir.
Ötən saat ərzində hava limanında atəş səsləri eşidilib.
Xatırladaq ki, dünən gecə Türkiyədə silahlı dövlət çevrilişi cəhdi baş tutub. 6 saata yaxın davam edən qarşıdurmalardan sonra qiyam yatırılıb, 754 nəfər saxlanılıb.
Ülviyyə R. Əli
www.oxu.az
"
"Azərbaycanlılar istirahəti harda keçirəcək? Üç gün ərzində 400 respondent arasında sorğu keçirilib.“ACT Azərbaycan” Bakı şəhər əhalisi arasında yay istirahəti ilə bağlı keçirdiyi sorğunun nəticələrini açıqlayıb. 
Oxu.Az şirkətə istinadən xəbər verir ki, sorğunun nəticələrinə əsasən, Bakı şəhər əhalisi əsasən bu aylarda - iyul (54%) və avqustda (30%) istirahət etməyi planlaşdırır.
Rəyi soruşulanların 27%-i bu yay istirahət etmək üçün paytaxtı tərk edəcək. Bakıdan kənarda istirahət etməyi planlaşdıranların 64%-i bölgələrdə dincələcək. İstirahət üçün seçilən regionlar arasında lider Qubadır (20%). Qəbələ 10%-lə ikinci, Nabran və Şəki isə 7%-lə üçüncüdür.
İstirahətini Azərbaycanda planlaşdıranlar tətil zamanı əsasən şəxsi və ya qohumların evində (51%), digərləri isə kirayə evlər (20%), mehmanxanalarda (12%) qalacaqlar. Bölgələrdə istirahət etməyi düşünənlər tətillərini təbiət qoynunda (49%) keçirməyə maraq göstərirlər. Digərləri isə passiv istirahəti planlaşdırır (39%).
Xaricə üz tutan bakılıların əsas seçimi isə Türkiyə (24%), Gürcüstan (22%) və Ukraynadır (14%). Ölkə xaricində istirahət edənlər əsasən otellərdə (70%), bəziləri isə dost-tanış evində (21%) qalırlar.
Bu yay dincəlmək üçün xaricə üz tutanlar əsasən passiv istirahətə diqqət ayıracaqlar (32%). Digər qrup isə tarixi məkanları və yerli memarlıq abidələrini ziyarət edəcək (25%). Təbiət qoynuna çıxmaq istəyənlər 21%, şoppinqi planlaşdıranlar isə 13%-dir.
Qeyd edək ki, sorğu 12-15 iyun tarixlərində Bakı şəhərində telefon vasitəsi ilə həyata keçirilib. Ümumilikdə sorğuda 400 respondent iştirak edib.
Ülviyyə R. Əli
www.oxu.az
"
"Azərbaycanda standart çimərliklər olacaqTuristlərin Azərbaycanda internet xidmətlərinin zəif olması ilə bağlı şikayətləri araşdırılır.“Bu gün turizm mövzusu Azərbaycanın iqtisadiyyatı, cəmiyyəti üçün olduqca vacibdir. Buna görə də biz xüsusi istiqamətlər üzrə və bir neçə proqram əsasında tədbirlər həyata keçiririk”.
Oxu.Az xəbər verir ki, bunu mədəniyyət və turizm naziri Əbülfəs Qarayev Novxanıda dünya standartlarına uyğun olaraq pulsuz girişə imkan verən və eyni zamanda xidmətləri normal standarta uyğun nümunəvi çimərliyin təqdimatında deyib.
O bildirib ki, Novxanıda nümunəvi çimərlik özəl sektor tərəfindən yaradılıb:
“Çimərliyə sərmayə özəl sektor tərəfindən yatırılıb. Burada Türkiyə şirkətləri tərəfindən hazırlanmış normal çimərlik standartları tətbiq olunub. Təxminən yarım ilə yaxın bu işin hazırlığı ilə məşğul olmuşuq. Nəticədə çox gözəl çimərlik ərsəyə gəlib. Gördüyünüz kimi burada insanlar üçün hər bir şərait yaradılıb”.
Nazirin sözlərinə görə, məqsəd ondan ibarətdir ki, Azərbaycanda vahid çimərlik standartları işlənib təsdiqlənsin:
“Gələcəkdə yay mövsümü zamanı dəniz qırağında çimərlik xidmətləri göstərmək istəyənlər müqavilə bağlayarkən mütləq bu standartlara əməl etməlidirlər. Artıq burada çox gözəl nümunə yaradılıb. Nümunəvi çimərliyə Bolqarıstan, Gürcüstan, Almaniya və digər başqa ölkələrdən turistlər gəlir. Nümunəvi çimərlik standartları təsdiqləndikdən sonra bütün yerli icra hakimiyyəti orqanlarına tövsiyə olunacaq”.
Ə.Qarayev qeyd edib ki, bu gün qarşıda duran əsas məsələ Azərbaycanın beynəlxalq çimərlik standartlarına qoşulmasıdır:
“Dünyada böyük bir mavi çimərlik hərəkatı var. Mavi çimərliklərdə bütün standartlara əməl olunur. Biz istərdik ki, Azərbaycan da bu hərəkata qoşulsun. Bunun üçün isə müəyyən standartlar işlənməlidir. Bu, hələlik, bizim birinci addımımızdır”.
Nazir onu da qeyd edib ki, turistlərin Azərbaycanda internet xidmətlərinin zəif olması ilə bağlı şikayətləri araşdırılır.
www.oxu.az
"
"Turistlər Bakının nəyini bəyənir? — SORĞUSorğuda ümumilikdə 250-ə yaxın respondent iştirak edib.Cari ilin iyul ayında Mədəniyyət və Turizm Nazirliyi tərəfindən ASAN könüllüləri ilə birgə Bakı şəhərində turistlərin daha çox olduğu İçərişəhərdə (Qoşa Qala qapısının qarşısındakı meydanda) və Nizami küçəsində qısa sosioloji sorğu keçirilib.
Oxu.Az nazirliyin saytına istinadən xəbər verir ki, sorğuda 3 saat müddətində 247 nəfər turist iştirak edib və təqdim edilmiş suallar müvafiq qaydada cavablandırılıb.
Sorğuda iştirak edən 247 respondentdən 19%-i Rusiyanın, 16%-i BƏƏ-nin, 10,5%-i Türkiyənin, 9%-i İraqın, 8%-i İranın, 6,5%-i Ukraynanın, 4,5%-i Böyük Britaniyanın, 26,5%-i isə digər ölkələrin payına düşür.
Həmçinin turistlərin 55%-nin birinci dəfə, 45%-nin isə artıq bir neçə dəfə Azərbaycana səfər etdiyi vurğulanıb.
“Azərbaycanda nəyi bəyəndiniz” sualına turistlərin 39%-i Azərbaycan mətbəxini, 28%-i hər şeyi, 21%-i İçərişəhəri, Qız qalasını, Fəvvarələr meydanını, Dənizkənarı Bulvarı, 7%-i isə müasir arxitekturanı bəyəndiyini bildirib.
Ölkəmizdəki turistlərə verilən “nəyi bəyənmədiniz” sualına isə cavab olaraq turistlər qiymətlərin baha olmasını, ictimai nəqliyyatın rahat olmamasını, internet sürətinin zəif olmasını, ümumilikdə əhalinin, xüsusən də taksi sürücülərinin ingilis dilində zəif bilməsini qeyd edib.
Ülviyyə R. Əli
www.oxu.az
"
"Səyahət üçün ən ucuz Avropa şəhərləri - SİYAHI + FOTOVarşavada iki nəfərin həftəsonu istirahəti 270 manata başa gələcək.Böyük Britaniyanın Post Office şirkətinin hesablamalarına əsasən Polşanın paytaxtı Varşava 2016-cı ildə Avropanın ən ucuz şəhəri adına layiq görülüb.
Bu barədə Oxu.Az The Telegraph nəşrinə istinadən xəbər verir.
Siyahı hazırlanarkən şəhərlərdə üç ulduzlu oteldə həftəsonu ikinəfərlik otağın qiyməti, iki nəfərlik naharın qiyməti, hava limanından transferin dəyəri və digər meyarlar nəzərə alınıb.
Reytinqdə turistlər arasında ən məşhur 35 şəhər yer alıb.
Müəlliflərin hesablamalarına əsasən, Varşavada iki nəfərin həftəsonu istirahəti 131 funt sterlinqə (270 manat) başa gələcək.

2. Krakov (Polşa) - 143 funt sterlinq (294 manat)

3. Vilnüs (Litva)- 145 funt sterlinq (298 manat)

4. Praqa (Çexiya) - 150 funt sterlinq (308 manat)

5. Afina (Yunanıstan) - 159,5 funt sterlinq (328 manat)

6. Riqa (Latviya) - 162 funt sterlinq (333 manat)

7. Lissabon (Portuqaliya) - 163 funt sterlinq (335 manat)

8. Budapeşt (Macarıstan) - 166 funt sterlinq (341 manat)

9. Moskva (Rusiya) - 169 funt sterlinq (348 manat)

10. Dubrovnik (Xorvatiya) -  187 funt sterlinq ( 384 manat).

www.oxu.az
"
"AZAL dünyanın ən yaxşı 100 aviaşirkəti siyahısında 2016-cı ilin ən yaxşı aviaşirkəti BƏƏ-nin “Emirates” şirkəti olub. Britaniyanın “Skytrax” konsaltinq şirkətinin versiyasına görə, AZAL bu il dünyanın ən yaxşı 100 aviaşirkətinin siyahısında yer alıb.  
Oxu.Az xəbər verir ki, bu barədə “World Airline Awards” beynəlxalq mükafatının saytı məlumat yayıb. 
AZAL reytinqdə 70-ci yeri tutub. 
2016-cı ilin ən yaxşı aviaşirkəti BƏƏ-nin “Emirates” şirkəti olub. Daşıyıcı artıq dördüncü dəfədir ki, bu mükafatı qazanır. 2015-ci ildə “Emirates” analoji reytinqdə beşinci yeri tutub. 
İkinci yerdə “Qatar Airways”dir. 2015-ci ildə aviadaşıyıcı analoji siyahıda lider idi. İlk üçlük “Singapore Airlines” şirkəti ilə tamamlanır. 
2016-cı ilin ən yaxşı şirkətlərindən ibarət onluğa Honkonqun “Cathay Pacific”, Yaponiyanın “All Nippon Airways”,  BƏƏ-dən “Etihad Airways”, Türkiyənin “Turkish Airlines”, Tayvanın “EVA Air”, Avstraliyanın ən iri aviadaşıyıcısı “Qantas Airways” və Almaniyanın “Lufthansa” şirkətləri daxildir. 
Reytinqə daxil olan “Aeroflot” dünyanın ən yaxşı aviaşirkətləri reytinqinə daxil olan yeganə Rusiya şirkətidir, o, reytinqdə 40-cı sırada qərarlaşıb. 
www.oxu.az
"
"Avropanın ən ucuz şəhərləri: Gecəsi 4 avro – SİYAHIBudapeştdə ən ucuz nahar 5 avrodur. Avropaya səyahət o qədər də baha deyil. Hər halda, axtaranlar ucuz qiymətlərə gecələmək üçün normal şəraitli yer tapa bilərlər. Sadəcə səyahətə çıxmazdan əvvəl turizm saytlarında axtarış aparmaq lazımdır. 
Oxu.Az Səyyah.az-a istinadən Avropanın müxtəlif şəhərlərində gecələmək üçün ən ucuz variantları təqdim edir. 
Bu şəhərlər sizi qane etməsə, turizm saytlarında sizi maraqlandıran yerlər üzrə axtarış edib, daha sərfəli variantlar tapa bilərsiniz. 
 
1. Macarıstan
Budapeştdə ən ucuz nahar 5 avrodur. Orta səviyyəli restoranlarda isə iki nəfərlik (salat, şorba, qaynar yeməklər) yeməyin məbləği 29 avroya bərabərdir.
Hosteldə qiymət – 8 avro
 
İki nəfərlik hotel otağının gecəsi – 10 avro

2. Rumıniya
Ucuz kafelərdə və fastfudlarda 4,5 avroya yemək yeyə bilərsiniz. Axşam naharının qiyməti isə elit restoranlarda 11-14 avro arası dəyişə bilər.
Hosteldə qiymət – 5,94 avro
 
İki nəfərlik hotel otağının gecəsi – 15 avro

3. Serbiya
 
Paytaxt Belqradda elit restoranda naharın qiyməti 9 avrodur.
İki nəfərlik hotel otağının gecəsi – 32-41 avro arası dəyişir.
 
Hotellər sizin üçün bahalı olsa, Hostels.com saytından 3,98 avroya hostellər tapa bilərsiniz.

4. Çernoqoriya və yaxud Monteneqro
Paytaxt Podqoritsada ucuz restoranda naharın qiymət 5 avrodur. Orta səviyyəli restoranda (salat, şorba, qazan yeməkləri) isə qiymət 25 avro təşkil edir.
Hosteldə qiymət – 7,30 avro
 
İki nəfərlik hotel otağının gecəsi – 16 avro

5. Bolqarıstan
 
Paytaxt Sofiyada ən ucuz naharın qiyməti 4,09 avrodur.  Orta səviyyəli restoranda isə bu qiymət 20,45 avroya qədər yüksəlir.
 
Hosteldə qiymət – 4,89 avro
 
İki nəfərlik hotel otağının gecəsi – 15 avro

Qeyd: Çalışın gedəcəyiniz yerlərdə qalmaq istədiyiniz hotel-hostelləri (həmçinin təyyarə biletini) öncədən sifariş edin. 
 
Hostellər üçün hostels.com və hostelworld.com
 
Hotellər üçün booking.com, tripadvisor.com, trivago.com
www.oxu.az
"
"Bakıdan Bolqarıstana avtobus bileti alanlar üçün şad xəbərCəmi 3 günə Bolqarıstana viza almaq mümkündür.Bakı Beynəlxalq Avtovağzalında (BBA) Bakı-İstanbul-Sofiya, Bakı-İstanbul-Varna, Bakı-İstanbul-Burqas avtobus marşrut xətti üzrə bilet alanlara 3 gün ərzində Bolqarıstana viza almaq mümkün olacaq.
Bu barədə Oxu.Az-a Bakı Beynəlxalq Avtovağzalından məlumat verilib.
Məlumatda bildirilir ki, bileti təqdim etməklə cəmi 3 günə Bolqarıstana viza almaq mümkündür.
“Məlum olduğu kimi, iyulun 1-dən etibarən Bakı-İstanbul-Sofiya, Bakı-İstanbul-Varna, Bakı-İstanbul-Burqas istiqamətində reyslər həyata keçirilir.
Bakı Beynəlxalq Avtovağzalı ilə Bolqarıstan səfirliyi arasında aparılan danışıqlara əsasən, vətəndaş aldığı gediş biletini səfirliyə təqdim etməklə, 3 gün ərzində Bolqarıstan vizası ala biləcəkdir”, - məlumatda deyilir.
Xatırladaq ki, reyslər həftənin 2-4-6-cı günləri həyata keçirilir. Biletin qiyməti 130 AZN təşkil edir.
www.oxu.az
"
"Turistlərə kənd evi qiymətləri – SİYAHIBu il kənd turizminə tələbat artıb.Turizm mövsümünün canlanması ilə bölgələrdə və dənizkənarı yerlərdə kənd evlərinə tələbat artıb. Otellərdə və digər xidmət obyektlərində qiymətlər baha olduğundan turistlər evlərdə qalmağa üstünlük verirlər.
Oxu.Az seyyah.az-a istinadən səyahəti sevən, istirahət üçün bölgələrə üz tutmağı planlaşdıran vətəndaşlar üçün kənd evlərinin qiymətlərini açıqlayır.
İsmayıllı 
İsmayıllıda günlük kirayə qiymətləri 30-60 manat arasında dəyişir. Lahıc kəndində yerləşən 3 otaqlı, mətbəx, hamam və ayaqyoludan ibarət evdə 5 nəfər yerləşə bilər. Evin 1 otağında ev sahibi yaşayır. 
Otaqlarda 4 çarpayı, stol, stul, divan, televizor, telefon var. Hamam və ayaqyolu həyətdə, evə bitişik yerləşir. Mətbəxdə qab şkafı, soyuducu və və qaz plitəsi var. 
Evdə isti-soyuq su, qaz və elektrik daimidir. Elektriklə qızdırılan hamam və ayaqyolu kafellidir. Evə gələn su bulaq suyudur. Həyətdə samovar və kabab bişirmək üçün manqal da var. Evin günlük sifariş qiyməti 30 manatdır. 
Basqal kəndində isə evi bir günlük kirayə götürmək üçün 40 manat ödəmək lazımdır. Bu qiymətə 2 otaq, mətbəx, hamam və ayaqyoludan ibarət 4-5 nəfərlik ev təklif edilir.
Otaqlarda 4 çarpayı, stol, stul, divan, kreslo, televizor, telefon var. Mətbəx, hamam və ayaqyolu həyətdə yerləşir. Mətbəxdə qab şkafı, soyuducu və və qaz plitəsi var.
Evdə daimi isti-soyuq su, qaz, su və elektrik daimidir. Elektriklə qızdırılan hamam kafelli, ayaqyolu isə beton döşəməlidir. Evə gələn su bulaq suyudur. Ev meyvə bağının içində yerləşir. Həyətdə samovar və kabab bişirmək üçün manqal da var. 
İvanovka kəndində isə kirayə evlər daha bahadı. 3 otaqlı mətbəx, hamam və ayaqyoludan ibarət 6-7 nəfərlik ev 60 manata təklif edilir. Evdə stol, stul, kreslo, televizor, telefon, internet var. Mətbəx, hamam və ayaqyolu həyətdə evə bitişik yerləşir. Mətbəxdə qab şkafı, soyuducu və qaz plitəsi var. 
Evdə isti-soyuq su, qaz və elektrik daimidir. Aristonla qızdırılan hamam və ayaqyolu kafellidir. Evə gələn su bulaq suyudur. Həyətdə samovar və kabab bişirmək üçün manqal da var. 10 gündən artıq qalanlara kirayə haqqı 50 manatdan hesablanır.  Adambaşı gündə 3 dəfə yemək üçün əlavə 10 manat ödəmək lazımdır.
Qax
Qax rayonunda da kənd evlərinin qiymətləri də digərlərindən çox da fərqlənmir. Məsələn, İlisu yolunun üstündə yerləşən Qaxbaş kəndində 6 nəfər üçün 2 otaqlı mətbəx, hamam və ayaqyoludan ibarət evin bir günü 50 manata təklif edilir. 10 gündən artıq qalanlara endirim etmək mümkündür. Səhər yeməyini qonaqlar özləri hazırlaya bilərlər. Ev yalnız ailələrə kirayəyə verilir. Rayon mərkəzindən buraya piyada 10-15 dəqiqə, avtomobillə 2-3 dəqiqəlik yoldur. Evdə isti-soyuq su, qaz və elektrik daimidir. Aristonla qızdırılan hamam və ayaqyolu kafellidir.
Qəbələ 
Qəbələdə qiymətlər mövsümdən asılı olaraq dəyişir. “Yeddi gözəl” istirahət mərkəzinə və Nohur gölünə 150-200 m məsafədə yerləşən 8 otaqlı villa tipli kənd evində bir günlük kirayə haqqı qışda 70 manat, yayda 100 manatdır. 10-15 nəfərin yerləşə biləcəyi evdə mətbəx, hamam, sauna və ayaqyolu, otaqlarda divan, kreslo, ev telefonu və peyk antenalı televizor var. Mətbəxdə soyuducu, qaz plitəsi, qab-qacaq, qab şkafı, paltaryuyan maşın, su kranı stol və stullar var. 
Evdə isti-soyuq su, qaz və elektrik daimidir. Ev və hamam elektriklə qızıdırılır. Həyətdə naves, meyvə ağacları, hovuz, manqal və samovar var. 
Vəndam qəsəbəsindəki kənd evləri isə 30 manata təklif edilir. Uzun müddət qalanlara razılaşma yolu ilə endirim edilir. 
6 nəfər üçün nəzərdə tutulan evdə  3 otaq, mətbəx, hamam və ayaqyolu, otaqlarda 6 çarpayı, divan, kreslo, ev telefonu, internet və peyk antenalı televizor var. Mətbəxdə soyuducu, qaz plitəsi, qab-qacaq, qab şkafı,paltaryuyan maşın  da quraşdırılıb.
Həyətdə meyvə ağacları, manqal və samovar var.
Xızı
Xızıda istirahət etmək istəyənlər də kənd evlərinin xidmətindən istifadə edə bilərlər. Altıağac qəsəbəsində M.Müşfiq küçəsində yerləşən 8 nəfərlik 2 otaqlı ev günlük 25 manata kirayə verilir. 
Otaqlarda 5 çarpayı, şifoner, tozsoran, stol, stul və peyk antenalı televizor var. Mətbəx evdə, hamam və ayaqyolu həyətdə yerləşir. Mətbəxdə soyuducu, qaz plitəsi, qab-qacaq, qab şkafı, paltaryuyan maşın, su kranı stol və stullar var.
Həyətdə meyvə ağacları, manqal və samovar da var. 
Xaçmaz
Xaçmaz rayonu Muxtadır qəsəbəsində (“Atlant” istirahət mərkəzinin yaxınlığında) həyət evi bütün fəsillərdə qonaq qəbul edir. Evin 1 otağı 15 manata verilir. Otaqların çıxışları ayrı-ayrıdır. Hər otaqda 3 nəfər yerləşə bilər. 
Otaqlarda taxt, 6 çarpayı, asılqan, stol, stul və şkaf var. Mətbəx, hamam və ayaqyolu həyətdə yerləşir. Mətbəxdə soyuducu, qaz plitəsi, qab-qacaq, qab şkafı, su kranı stol və stullar var. Həyətdə 2 maşınlıq qaraj, meyvə ağacları, manqal və samovar var.
Quba
Qubada da kənd evləri il boyu qonaq qəbul etməyə hazırdır. Qəçrəş kəndində yerləşən evin günlük kirayə haqqı 180 manatdır. Kirayə haqqı 5 gün qalana 160 manatdan, 10 gün qalana 140 manatdan, 10 gündən artıq qalana isə 120 manatdan hesablanır. İstəkdən aslı olaraq razılaşma yolu ilə səhər yeməyi verilir. 
6 otaq, 2 hamam və ayaqyoludan ibarət  evdə 8 nəfər (əlavə 2 uşaq olmaqla) yerləşə bilər. Evdə 4 taxt, 2 uşaq yatağı, stol və stul,şifoner, televizor, divan və kreslo var. Mətbəxdə mebel, qaz plitəsi, stol, stul, soyuducu və paltaryuyan maşın var. Hamam və ayaqyolu  evin içindədir.
Qışda ev kombi ilə qızdırılır. Evə bulaq suyu gəlir. 40 sotluq həyətdə meyvə ağacları, qaraj, avtomat darvaza, generator, manqal və samovar var. Təmiz yataq dəsti də verilir. 
Xınalıq kəndində isə nisbətən ucuz ev tapmaq mümkündür. Məsələn, 4-6 nəfər üçün nəzərdə tutulan 1 otaqlı evin adambaşı günlük kirayə haqqı 15 manatdır. Gündə 3 dəfə yeməklə isə 25 manat təşkil edir. Burada ilin bütün fəsillərində qonaq qəbul edilir.
Otaqda peyk antenalı televizor, ev telefonu, noutbuk və interner var. Mətbəxdə qab şkafı, stol, stul və soyuducu, balon qaz plitəsi və elektrik plitəsi var. Hamam və ayaqyolu həyətdə yerləşir.
Zaqatala 
İstirahət üçün vətəndaşıarın üz tutacağı dağlıq regionlardan biri olan Zaqatalada da kənd evi kirayə götürə bilərlər. Məsələn, şəhərin mərkəzində 2 mərtəbəli həyət evinin günlük kirayə haqqı 20 manat təşkil edir. 10 gün qalana bir günün pulu hədiyyə edilir. 2-3 nəfərlik səhər yeməyi 5 manat təşkil edir. İstəyənlərə pullu bələdçilik və taksi xidməti də təşkil edilir.
Evin 1-ci mərtəbəsində 2 otaq (6 və 9 kv.m-lik) mətbəx, hamam və ayaqyoludan ibarət hissə qonaqlar üçün nəzərdə tutulub. Evdə 2-3 qonaq yerləşə bilər. 
Otaqlarda 2 çarpayı, şifoner, stol, stul, divan, peyk antenalı televizor var. Mətbəx, hamam (kafellidir) evdə və ayaqyolu (kafellidir) həyətdə yerləşir. Mətbəxdə qab şkafı, soyuducu, qaz plitəsi, qab-qacaq, stol və stullar, su kranı var. 
Ev və hamam qazla qızdırılır. Həyətdə xurma və üzüm ağaclar, avtomobil saxlamaq üçün yer, kabab bişirmək üçün manqal və samovar var. Həyətdən bulaq axır.
Şəki
Zaqatalaya yaxın ərazidə yerləşən Şəkidə isə qiymətlər daha da ucuzdu. Şəkinin Bağbanlar ərazisində 2 mərtəbəli ev may ayından sentyabra qədər qonaq qəbul edir. Burada adambaşı kirayə haqqı 10 manatdır. 5 yaşına kimi uşaqlara görə ödəniş alınmır.
Ev Marxal, Narın qala, Şam Bağı, Cənnət bağı istirahət zonalarına gedən yol istiqamətində yerləşir. 3 otaqlı evdə 5 nəfər (əlavə 2 uşaq olmaqla) yerləşə bilər.
Otaqda 5 çarpayı, 2 uşaq yatağı, şifoner, stol, stullar, televizor və Wi-Fi var. Mətbəxdə qab şkafı, soyuducu, qaz plitəsi, stol, stullar və su kranı var. Hamam və ayaqyolu həyətdə yerləşir. 
Evdə isti-soyuq, qaz və elektrik var. Hamam “beşdəqiqəlik” cihaz ilə qızdırılır. Həyətdə tut və zoğal ağacları, manqal və samovar var.
Gəncə 
Digərlərindən fərqli olaraq Gəncədə bina evi turistlərə kirayə verilir. Binanın 2-cü mərtəbəsində yerləşən ev 2 otaq, mətbəx, hamam və ayaqyoludan ibarətdir. Evdə 4 nəfər yerləşə bilər. Evin aylıq kirayə haqqı 200 manatdır. 
Otaqlarda 2 çarpayı, divan, şifoner, şkaf, peyk antenalı televizor var. Mətbəxdə mebel, soyuducu, qaz plitəsi, paltaryuyan maşın, qab-qacaq, su kranı var. Hamam və ayaqyolu kafellidir.
Şamaxı 
Şamaxıda kənd evlərinin qiyməti fəsildən asılı olaraq dəyişir. Rayonun Çuxuryurd kəndində yerləşən 1 mərtəbəli həyət evi qonaqları 10 gündən az olmayan müddətdə qəbul edilir. Qışda evin bir aylıq kirayə qiyməti 350-500 manatdır. Qiymətə kommunal xərclər daxil deyil. Yayda isə 10 gün 300-350 manatdır. Burada 15 gün qalmaq istəsəniz, 500 manat ödəməli olacaqsız. 
Evdə 3 yataq otağı, qonaq otağı, mətbəx, hamam və ayaqyoludan ibarətdir. Evdə 7-8 nəfər qonaq yerləşə bilər. 
Otaqlarda 2 nəfərlik taxt, 6 çarpayı, şifoner, şkaf, divan, kreslo və televizor var. Mətbəxdə qab şkafı, soyuducu, qaz plitəsi, stol və stullar var. 
Ev “atapleniya” ilə, hamam isə “kombi” ilə qızdırılır. Həyətdə çardaq və su kranı var. Yaxınlıqdakı göldən balıq da tutmaq olar.
Çuxuryurdda kəndində digər ev isə bir gün üçün 50 manata təklif edilir. 1 mərtəbəli 2 otaqlı evdə 8 nəfər qonaq qala bilər.
Otaqlarda 2 nəfərlik taxt, çarpayı, asılqan, şkaf, divan, kreslo və televizor var. Mətbəxdə qab şkafı, soyuducu, qaz plitəsi, stol və stullar var. Evdə daimi isti-soyuq su, qaz, su və elektrik daimidir. Həyətdə çardaq, samovar və kabab bişirmək üçün manqal var. 
Qonaqlar martdan oktyabr ayına kimi qəbul edilir. 
Balakən
Yayda istirahət üçün ən əlverişli məkan olan Balakəndə də kənd evlərinində kirayə qalaraq istirahət edə bilərsiz. Burada da evlərin qiyməti yerləşdiyi məkanlardan və şəraitindən asılı olaraq dəyişir. Dağ ətəyində, meşəyə yaxın ərazidə yerləşən kənd evində bir günlük istirahətiniz bir nəfər üçün cəmi 5 manata başa gələcək. Evdə yaşayış və istirahət üçün hər cür şərait yaradılıb. Əgər yeməyi ev sahibi hazırlayarsa, əlavə 1 manat ödəyəcəksiz.
Balakənin mərkəzində yerləşən villa tipli çoxmərtəbəli evlərdə istirahət isə günlük 8-10 manata başa gəlir.
Lənkəran
Araşdırmamız göstərdi ki, ən ucuz kənd evi xidmətləri Lənkərandadır. Rayonun Həftoni qəsəbəsində İstisu sanatoriyasına yaxın ərazidə il boyu turistlər qəbul edilir.
Bu evdə 1 nəfərin bir gün qalması 6-11 manata başa gəlir. Səhər yeməyi daxil olduqda qiymət 9-14 manat təşkil edir. Qonaqların istəyi ilə gündə 3 dəfə yemək verilir. Bunun qiyməti ayrıca hesablanır. 
Turistlər 2-ci mərtəbədəki 4 otaqda yerləşə bilərlər. 2-ci mərtəbədə otaqlarla yanaşı mətbəx, 2 eyvan (biri meşəyə, digəri dənizə baxır) var. Otaqlar 3-5 nəfərlikdir.
Qışda otaqlar elektrik qızdırıcısı ilə qızdırılır. Evdə soyuducu, 2 televizor, telefon, eləcə də qonaqların özlərinin yemək hazırlaması üçün qaz plitəsi var. Hamam-ayaqyolu 1-ci mərtəbədədir. Həyətdə 2-ci ayaqyolu və duş var. 
Lənkəran rayonu Haftoni kəndində dağın ətəyində yerləşən digər bir ev isə günlük 6-7 manata kirayə verilir. Burada qışda qalmaq 10 manata başa gəlir.
Dənizə, çimərlik ərazisinə yaxın yerləşən 2 mərtəbəli evin 2-ci mərtəbəsində 3 otaqda 13-14 nəfər qonaq qala bilər. 1-ci mərtəbədə ev sahibi yaşayır.
Yataq otaqlarında 2 nəfərlik taxt, taxta çarpayı və asılqan var. Otaqların qarşısındakı aynabənddə stol, stul, 2 televizor, telefon və internet var. Mətbəx evdə yerləşir. Mətbəxdə soyuducu, elektrik və balon qaz plitəsi, stol, stullar və su kranı var. Hamam yoxdur. Lənkəranda hətta günlük 3-5 manata kənd evi  təklif edənləri də tapmaq olar.
Göygöl 
Göy gölün yaxınlığında istirahət emək istəyən turistlərin üz tutduğu Göygöl rayonunda da qiymətlər digərlərindən fərqlənmir. Burada 10-50 manat arasında günlük evlər tapmaq mümkündür.
Məsələn, rayonda Alman kilsəsinə yaxın ərazidə yerləşən 1 mərtəbəli kürsülü həyət evi fəsildən aslı olmayaraq, həmişə qonaq qəbul edir. Kirayə haqqı adambaşı 10 manat təşkil edir. 
Qışda bir həftə qalanlara hər gün üçün 2 manat endirim edilir. 2 nəfərlik səhər yeməyi (qaymaq, yağ və pendir) 5 manat, 2 nəfər üçün gündə 3 dəfə yemək (milli xörəklər) 25 manat təşkil edir. Qonaqlar yeməyi özləri də hazırlaya bilərlər. 
Ev 2 yataq otağı, 1 qonaq otağı, mətbəx, hamam və ayaqyoludan ibarətdir. Evdə 5 nəfər qonaq yerləşə bilər. 
Yataq otaqında 4 çarpayı, şifoner, stol,stullar var. Qonaq otaqında divar, kreslo, televizor və telefon var. Yerə xalça sərilib. Mətbəxdə soyuducu,qaz plitəsi, qab şkafı, stol və stullar, su kranı var.
Evdə isti-soyuq su, qaz və elektrik daimidir. Ev və hamam kombi sistemi ilə qızdırılır. Bağçada meyvə ağacları, samovar və manqal var.
Göygöl şəhərinin mərkəzində yerləşən kənd evinin isə bir günlük sifariş edilməsi 50 manat təşkil edir. 10 gündən artıq qalanlara hər gün üçün 40 manatdır. Səhər yeməyinin hazırlanmasında ev sahibəsi kömək göstərə bilər. Bir ailə üçün gündə 3 dəfə yemək əlavə 20 manata başa gəlir.
Evdə 10 nəfər qonaq yerləşə bilər. Yataq otaqlarında 9 çarpayı və şifoner var. Qarşıdakı aynəbənddə divan, kreslo,  stul, stollar, peyk antenalı televizor, telefon və internet var. Mətbəx, hamam və ayaqyolu evdə yerləşir. Mətbəxdə soyuducu, qaz plitəsi, qab-qacaq, paltaryuyan maşın, mətbəx mebeli, stol və stullar var. 
Evdə isti-soyuq su, qaz və elektrik daimidir. Ev qaz sobası, hamam “beşdəqiqəlik” ilə qızdırılır. Hamam və ayaqyolu kafellidir (şəhər tipli). Həyətdə samovar və kabab bişirmək üçün manqal da var.
Novxanı 
Kənd evlərini Bakıda, dənizkənarı qəsəbələrdə də tapmaq olar. Məsələn, Novxanıda dənizin yaxınlığında 2 mərtəbəli evdə qalmaq istəyən 10 nəfər üçün günlük kirayə haqqı 120 manatdır. 10 gün qalan qrupa kirayə haqqı 100 manatdan hesablanır. 
5 otaqdan ibarət evdə mətbəx, 4 hamam və ayaqyolu, otaqlarda 2 televizor, 2 kondisioner, telefon, internet, 2 (açılabilən) divan və kreslo var. Mətbəxdə mebel,paltaryuyan maşın, qaz plitəsi, stol, stul və soyuducu var. Hamam və ayaqyolu evin içindədir.
Evdə daimi isti-soyuq su, elektrik, qaz var. Ev mərkəzləşdirilmiş isitmə (kombi) sistemi ilə qızıdırılır. Həyətdə filtr sistemli hovuz, 2 maşınlıq qaraj, besetka, 100-ə yaxın tut, şaftalı, heyva, əzgil, nar, heyva və s. meyvə ağacı, manqal və samovar var.
Naftalan
Müalicə-kurort zonası kimi tanınan Haftalan rayonunda da kənd evləri xidməti geniş yayılıb. Əsasən sanatoriyalara yaxın yerləşən ərazilərdə evlər mualicəyə gələn turistlərin istifadəsinə verilir. Məsələn, “Möcüzə” sanatoriyasına yaxın yerləşən 2 otaqlı evi 15 gün üçün 50 manata təklif edirlər. 
Evdə istirahət və yaşayış üçün hər cür şərait yaradılıb. Əgər yemək də təklif olunarsa, qiymət 60-70 manata qalxır. Turistlər buradan sanatoriyaya piyada gedə bilərlər.
www.oxu.az
"
"İCAO Azərbaycanda uçuşların təhlükəsizliyinə texniki yardım göstərəcəkParisdə Beynəlxalq Mülki Aviasiya Təşkilatının tədbirində Azərbaycan nümayəndə heyəti də iştirak edib.Bu gün Parisdə Beynəlxalq Mülki Aviasiya Təşkilatının (ICAO) Avropa-Şimali Atlantika Bürosunun yaradılmasının 70 illiyi ilə bağlı təntənəli tədbirlər keçirilib.
Azərbaycan Dövlət Mülki Aviasiya Administrasiyasının mətbuat xidmətindən Oxu.Az-a bildirilib ki, tədbirlərdə ICAO-nun prezidenti Olumuiva Benard Aliu, təşkilatın baş katibi Fan Lyu, Avropa dövlətlərinin mülki aviasiya qurumlarının rəhbərləri və beynəlxalq təşkilatların vəzifəli şəxsləri iştirak ediblər. 
Azərbaycan Respublikasının Dövlət Mülki Aviasiya Administrasiyasının direktoru Arif Məmmədovun rəhbərlik etdiyi nümayəndə heyəti təntənəli tədbirlərində iştirak edib. 
Səfər zamanı nümayəndə heyəti, həmçinin ICAO-nun Paris Bürosunda ikitərəfli görüşlər keçirib və uçuşlarının təhlükəsizliyi məsələlərində ölkəmizin mülki aviasiyasına ICAO-nun texniki yardım proqramını razılaşdırıb.
www.oxu.az
"
"Xaricə getmək istəyənlər üçün viza qiymətləri açıqlandı – SİYAHI Kanadaya getmək istəsəniz 250 dollar, Şengen ölkələrinə isə 35 avro verməlisiniz.Turizm mövsümündə xaricə gedənlərin ilk xərcləri viza üçün çıxır. 
Oxu.Az xəbər verir ki, fins.az Azərbaycan vətəndaşlarının səyahət coğrafiyasını nəzərə alaraq, dünyanın müxtəlif ölkələrinə səyahət üçün viza qiymətlərini araşdırıb. 
1. ABŞ – 160 dollar, səfirlikdən verilir 
2. Kanada – 250 dollar, onlayn alınır və ya Türkiyədəki səfirlikdən verilir 
3. Şengen ölkələrinə – 35 avro (Avstriya, Belçika, Çexiya, Danimarka, Estoniya, Finlandiya, Fransa, Almaniya, Yunanıstan, Macarıstan, İslandiya, İtaliya, Latviya, Litva, Lüksemburq, Malta, Hollandiya, Norveç, Polşa, Portuqaliya, Slovakiya, Sloveniya, İspaniya, İsveç, İsveçrə, Lixtenşteyn, Xorvatiya)
Qeyd edək ki, bəzi Şengen ölkələrinə səyahət etmək üçün ayrıca olaraq həmin ölkələrə də viza verilir. Bunlar aşağıdakılardır:  
4. Belçika, İspaniya, Fransaya – 47 dollar, Fransanın Azərbaycandakı səfirliyində verilir. İtaliyaya viza almaq üçün 56 dollar ödəniş etmək lazımdır. 
5. Norveç - 35 avrodan əlavə, “VFS Global” şirkətinə müraciət edərək əlavə 40 AZN ödəniş etmək lazımdır. 
6. Böyük Britaniya – 130-135 dollar (qısamüddətli 6 ay, bir və ya bir neçə giriş). Viza əldə etmək üçün onlayn müraciət edib, ödəniş etmək lazımdır. 
7. Misir – 25 dollar, Misirdə yerindəcə viza verilir.
8. Dubay – 75-150 dollar. Dubaya vizanı 75 dollardan o zaman almaq olar ki, səyahət edən şəxs otel bronlamış olsun. Bunu etməyənlər üçün isə vizanın qiyməti 100-150 dollardır. 
9. Tailand – 40 dollar. Bakıdakı səfirliyə müraciət edilərək əldə olunur. 
10. Hindistan – 67 manat. Səfirliyə müraciət etmək lazımdır. Viza 3-5 iş günü ərzində verilir. 
11. Yaponiya – Viza, pulsuz verilir. Bakıdakı Yaponiya səfirliyinə müraciət etmək lazımdır. 
Vizalar müraciətdən sonrakı 5-10 gün ərzində verilir. Lakin bəzən müraciətetmə prosesi də 15-20 gün çəkir.
www.oxu.az
"
"Telefonla viza almaq mümkün olacaqASAN vizanın texniki şərtləri dəqiqləşdirilir. “ASAN vizanın texniki şərtləri dəqiqləşdirilir. Üç gün müddətində insanlar sərbəst, telefon vasitəsilə vizaların əldə edilməsinə nail olacaqlar”.
 Oxu.Az xəbər verir ki, bunu mədəniyyət və turizm naziri Əbülfəs Qarayev deyib.
Nazir bildirib ki, “ASAN Xidmət”lə Mədəniyyət və Turizm Nazirliyi əməkdaşlıq edir, turizm şirkətləri viza işi ilə məşğul olur və bu davam edəcək.
Ə.Qarayev əlavə edib ki, turistlərin təhlükəsizlik məsələləri müvafiq dövlət orqanları ilə birgə təmin olunur:
“Biz hotellərdə təhlükəsizlik ölçülərinin götürülməsi haqqında müvafiq tövsiyələr və nizamnamələr hazırlayıb Fövqəladə Hallar Nazirliyinə təqdim etmişik.
Eyni zamanda, bu gün dünyada baş verən hadisələr bizi insanların çox toplaşdığı yerlərə daha həssaslıqla yanaşmağa məcbur edir. Biz buna hazır olmalıyıq. Daxili İşlər Nazirliyi, Dövlət Təhlükəsizliyi Xidməti bu işə cəlb olunub və lazımi işlər görülür”.
www.oxu.az
"
"Nazir: Dövlət hotel qiymətlərinə təsir edə bilməz “Dövlət hotellərdə qiymətlərin formalaşmasına təsir edə bilməz”.Oxu.Az xəbər verir ki, bunu mədəniyyət və turizm naziri Əbülfəs Qarayev “Turizm və media: inkişafa aparan yolda birgə fəaliyyət” mövzusunda müsabiqənin qaliblərinin təqdim mərasimində deyib.  
Nazir bildirib ki, dövlət hotellərdə qiymət siyasətini müəyyənləşdirmir və qiymətlər fərdi sahibkarlar tərəfindən müəyyən olunur:
“Dövlət olaraq biz sahibkarları maarifləndirə, onlara treninqlər keçə və qiymətlərin formalaşdırılmasında tövsiyələr verə bilərik”.
Ə.Qarayev əlavə edib ki, Azərbaycanda turizm bazarı inhisarçılığa məruz qalmır:
“Hər kəs bu sahə ilə məşğul ola bilər. Bu sahədə hər şey çox şəffafdır və ona görə də dövlətin bura müdaxilə etməsi yersizdir. Azərbaycanda turizmin inkişafı prioritet istiqamətlərdən biridir. Həm daxili turizm, həm də xarici turizm inkişaf etdirilməlidir. Daxili turizm ona görə inkişaf etməlidir ki, Azərbaycan vətəndaşları kənara getməsin, ölkədən kənara valyuta axını olmasın”.
www.oxu.az
"
"Turkiyəyə səyahət bahalaşdıRusiya ilə münasibətlərin yaxşılaşması bu ölkədə hotel qiymətlərini 30-40%-dək artırıb.Son günlər Azərbaycanda dolların məzənnəsinin artması xaricə turizm paketlərinin qiymətinə də təsir edib. İyunun 22-dən indiyədək ABŞ dollarının məzənnəsində nəzərəçarpacaq artım baş verib. 1 ABŞ dolları 1,55 manatdan 1,6 manat həddinədək yüksəlib. 
Oxu.Az fins.az-a istinadən xəbər verir ki, turpaketlərin qiymətləri, əsasən, dollarla açıqlanır.
Şirkətlər isə əməkdaşlıq etdikləri banklardakı gündəlik kursa uyğun olaraq ödənişləri qəbul edirlər. Məsələn, iyunun əvvəlində 173 dollara təklif edilən Antalya turu 259 manata başa gəlirdisə, bu gün eyni tur 266 manata başa gəlir.
Eyni zamanda turizm mövsümünün başlanması ilə bağlı qiymətlər 200-300 manat arasında bahalaşıb. Türkiyədə turizm mövsümünün başlanması ilə bağlı iyulun 1-dən hotellərdə qiymətlər bahalaşıb. Türkiyə hotelləri rus turistlərindən məhrum olduqlarına görə böyük endirimə getmişdilər. Münasibətlər yaxşılaşan kimi isə rusların Türkiyəyə axını başlayıb. Nəticədə türk hotelləri qiymətləri artırıb. İki ölkə arasında münasibətlərin normallaşmasından dərhal sonra bəzi hotellər, hətta qiymətləri 30-40% artırıb. 
 İyul ayında Antalyada 2 nəfərin 1 həftəlik istirahəti
3 ulduz hotellərdə -  680 dollar
4 ulduz hoteldə  -  762 dollar
5 ulduz hoteldə -  935 dollara təklif edilir. 
Avqust  ayında isə qiymətlər bahalaşacaq
3 ulduz hoteldə - 733 dollar
4 ulduz - 783 dollar
5 ulduz – 881 dollar olacaq.  
İstanbulda istirahətin qiyməti 
İyul ayında İstanbula 2 nəfərlik 5 gecə, 6 gün üçün turpaketlərin qiyməti belə dəyişir.
3 ulduz hotellərdə -  638 dollar
4 ulduz hoteldə  -  681 dollar
5 ulduz hoteldə -  748 dollar 
Avqust ayında isə qiymətlər bir qədər ucuz olacaq
3 ulduz hoteldə - 591 dollar
4 ulduz - 656 dollar
5 ulduz – 694 dollar olacaq.
www.oxu.az
"
"Ulyanovskdan Bakıya aviareys açılırİyulun 15-dən etibarən Rusiyanın Ulyanovsk vilayətindən Bakıya birbaşa aviareys açılacaq.
Oxu.Az APA-ya istinadən xəbər verir ki, bu uçuşlar iyulun 15-dən sentyabrın 30-dək yerinə yetiriləcək. 
Uçuşlar həftədə bir dəfə - cümə günü baş tutacaq. Uçuşun müddəti 2 saat 45 dəqiqədir.
Bunadək Ulyanovskdan Bakıya Kazan üzərindən uçuşlar yerinə yetirilirdi.
www.oxu.az
"
"Azərbaycanda xüsusi turizm zonaları yaradılacaqBu mərkəzlər Xəzər dənizinin ətrafında olacaq. “Azərbaycanda xüsusi turizm zonalarının yaradılması məsələsi aktualdır”.
Oxu.Az APA-ya istinadən xəbər verir ki, bunu iqtisadiyyat nazirinin müavini Sevinc Həsənova deyib. 
Onun sözlərinə görə, hazırda bu sahədə müvafiq sənədlər hazırlanıb və aidiyyəti orqanlar tərəfindən müzakirə olunur:
“Azərbaycanın turizm potensialının reallaşdırılması üçün son zamanlar çox ciddi addımlar atılıb. Biz artıq turistlərin Azərbaycana marağının artmasını müşahidə edirik. Azərbaycanda turizm sahəsinə son illərdə külli miqdarda vəsait ayrılıb, turizm infrastrukturu inkişaf etdirilib. Xüsusi turizm zonaları, xüsusilə, Xəzər dənizinin ətrafında yaradılacaq.
Burada çimərlik turizminin inkişafı və bütün turizm infrastrukturunun daha da inkişaf etdirilməsi nəzərdə tutulur. Bunlar sahibkarlara imkan verir ki, daha yaxşı infrastruktur qursunlar. Əslində investisiya təşviqi mexanizmi vasitəsi ilə həyata keçirilir. Burada da turizm sahəsi prioritet sahə kimi müəyyənləşdirilib. Onlar bu təşviq mexanizmindən bəhrələnə bilərlər”.
www.oxu.az
"
"AZAL sərnişinləri Ramazan bayramı günlərində uçuşlarda ikiqat millər əldə edəcəklərAZAL Miles bonus proqramı çərçivəsində “Azərbaycan Hava Yolları”-nın (AZAL) reyslərində sərnişinlərə Ramazan bayramı müddətində (6 və 7 iyul) ikiqat səyahət və status balları təqdim olunacaq.
Bu barədə “Azərbaycan Hava Yolları” QSC-nin mətbuat xidmətindən Oxu.Az-a verilən məlumatda bildirilir.
Aşağıdakı istiqamətlər üzrə oktyabrın 15-dək olan uçuşlara biznes sinif aviabilet alan AZAL Miles proqramı iştirakçıları 50 faiz daha çox status və səyahət balları qazana biləcəklər:
Moskva
İstanbul
Kiyev
Minsk
Sankt-Peterburq
Milan
Paris
Pekin
Praqa
Dubay
AZAL Miles bonus proqramı barədə ətraflı məlumat ilə aşağıdakı linkdə tanış olmaq olar:
https://www.azal.az/az/azal-miles/miles-programme
Proqram iştirakçısı olmayan şəxslər aşağıdakı link vasitəsilə qeydiyyatdan keçə bilər: http://ffj2.loyaltyplus.aero/j2loyalty/register.jsf?lang=az
Bundan əlavə, Moskva, Kiyev, Minsk, Sankt-Peterburq, Paris və Milan kimi şəhərlərə sentyabrın 12-dən dekabrın 10-dək olan uçuş tarixlərinə sentyabrın 15-dək biznes sinif aviabilet alan sərnişinlər güzəşli tariflərdən yararlana bilərlər.
Aviabiletləri şirkətin www.azal.az saytında bronlaşdırmaq və ya AZAL-ın kassalarında, həmçinin aviaşirkətin rəsmi agentliklərində əldə etmək mümkündür.
Aviabiletləri əldə etmək və daha ətraflı məlumat almaq üçün aşağıdakı telefon nömrələri ilə əlaqə saxlaya bilərsiniz:
(+99412) 598-88-80; *8880.
E-mail: callcenter@azal.az
AZAL Miles bonus proqramı ilə bağlı sualları ya azalmiles@azal.az email ünvanına və ya www.azal.az saytındakı əlaqə forması vasitəsilə göndərmək olar.
www.oxu.az
"
"62 ölkəyə vizasız gedə bilərikXİN azərbaycanlılardan viza tələb olunmayan dövlətlərin adını açıqladı. Azərbaycan vətəndaşları 62 ölkəyə vizasız gedib-gələ bilərlər.  
Oxu.Az bu barədə www.fins.az-a istinadən xəbər verir.  
Azərbaycan Xarici İşlər Nazirliyi (XİN) bildirib ki, vətəndaşlarımız həmin ölkələrə diplomatik, xidməti və adi vətəndaşlıq pasportu ilə vizasız gedib-gələ bilərlər. 
1-ci qrupa daxil olan ölkələrə vətəndaşlıq pasportu ilə getmək və qeyd olunan müddət qədər orada yaşamaq mümkündür.
2-ci qrup ölkələrə getmək üçün əslində viza tələb olunsa da, həmin ölkələrə gedən Azərbaycan vətəndaşlarına vizalar elə sərhəddə avtomatik olaraq verilir. Ona görə də faktiki olaraq bu ölkələrə getmək üçün də əvvəlcədən viza almaq lazım deyil.
3-cü qrup ölkələrə yalnız diplomatik və ya xidməti pasportlar vasitəsilə vizasız getmək olar. 
Beləliklə,
1-ci qrup: Bu ölkələrə vətəndaşlıq pasportu ilə getmək və qeyd olunan müddətə qədər orada yaşamaq mümkündür.




 


Ölkənin adı


Pasportun növü


İki ölkə ərazisində vizasız yaşamaq üçün icazə verilən müddət




 1.


Belarus


Vətəndaşlıq pasportu


90 gün




2. 


Gürcüstan


Vətəndaşlıq pasportu


90 gün




3. 


Qazaxıstan


Vətəndaşlıq pasportu


90 gün




4. 


Qırğızıstan


Vətəndaşlıq pasportu


90 gün




5. 


Moldova


Vətəndaşlıq pasportu


90 gün




6. 


Özbəkistan


Vətəndaşlıq pasportu


90 gün




7. 


Rusiya


Vətəndaşlıq pasportu


90 gün




8. 


Tacikistan


Vətəndaşlıq pasportu


90 gün




9. 


Ukrayna


Vətəndaşlıq pasportu


90 gün




10. 


İndoneziya


Vətəndaşlıq pasportu


 




11. 


Vyetnam


Vətəndaşlıq pasportu


 




12. 


Türkiyə


Vətəndaşlıq pasportu


1 ay




2-ci qrup: Bu ölkələrdə Azərbaycan vətəndaşlarına sərhəddə viza verilir.




 


Ölkənin adı


Pasportun növü


Sərhəddə verilən viza




1.


Bolivia


Vətəndaşlıq pasportu


30 gün




2.


Yamayka


Vətəndaşlıq pasportu


 




3. 


Banqladeş


Vətəndaşlıq pasportu


90 gün




4. 


Kamboca


Vətəndaşlıq pasportu


1 ay




 5.


İran


Vətəndaşlıq pasportu


21 gün




6. 


İraq


Vətəndaşlıq pasportu


 




7. 


İsrail


Vətəndaşlıq pasportu


Misirdən ekskursiya ilə gedilirsə, bir günlük, əks halda viza alınmalıdır




8.


İordaniya


Vətəndaşlıq pasportu


1 ay




9. 


Küveyt


Vətəndaşlıq pasportu


30 gün




10. 


Laos


Vətəndaşlıq pasportu


15 gün




11. 


Livan


Vətəndaşlıq pasportu


3 ay




12. 


Makao


Vətəndaşlıq pasportu


30 gün




 13.


Myanmar


Vətəndaşlıq pasportu


28 gün




14. 


Nepal


Vətəndaşlıq pasportu


60 gün




15. 


Sinqapur


Vətəndaşlıq pasportu


96 saat tranzit məqsədilə




16. 


Suriya


Vətəndaşlıq pasportu


15 gün




17. 


Şərqi Timor


Vətəndaşlıq pasportu


30 gün




18. 


Burkina-Faso


Vətəndaşlıq pasportu


 




19. 


Burundi


Vətəndaşlıq pasportu


 




 20.


Kamerun


Vətəndaşlıq pasportu


Dəvət də olmalıdır




21. 


Konqo


Vətəndaşlıq pasportu


 




22. 


Efiopia


Vətəndaşlıq pasportu


 




23. 


Qana


Vətəndaşlıq pasportu


 




24. 


Qvineya


Vətəndaşlıq pasportu


 




25. 


Liberiya


Vətəndaşlıq pasportu


 




26. 


Madaqaskar


Vətəndaşlıq pasportu


90 gün




27. 


Mali


Vətəndaşlıq pasportu


 




28. 


Mavrikia


Vətəndaşlıq pasportu


60 gün




29. 


Mozambik


Vətəndaşlıq pasportu


30 gün




30. 


Ruanda


Vətəndaşlıq pasportu


 




31. 


Tanzaniya


Vətəndaşlıq pasportu


3 ay




32. 


Toqo


Vətəndaşlıq pasportu


7 gün




33. 


Uqanda


Vətəndaşlıq pasportu


3 ay




34. 


Zambia


Vətəndaşlıq pasportu


3 ay




3-cü qrup: Bu ölkələrə isə diplomatik, xidməti və ya xüsusi pasportla vizasız getmək mümkündür.




 


Ölkənin adı


Pasportun növü


Qalma müddəti




 1.


Albaniya


Diplomatik və xidməti


90 gün




2. 


Almaniya


Diplomatik


90 gün




3. 


Argentina


Diplomatik, rəsmi və xidməti


30 gün




4. 


Avstriya


Diplomatik və xidməti


90 gün




5. 


Belçika


Diplomatik və xidməti


90 gün




6. 


BƏƏ


Diplomatik


90 gün




7. 


Braziliya


Diplomatik, rəsmi və xidməti


90 gün




8. 


Bosniya və Hersoqovina


Diplomatik və xidməti


90 gün




9. 


Çexiya


Diplomatik


90 gün




10. 


Çin
Honq-Konq
 
(Çinin xüsusi
inzibati ərazisi)


Diplomatik və xidməti
Diplomatik və xidməti


30 gün
14 gün




11. 


Xorvatiya


Diplomatik və xidməti


30 gün




12. 


Estoniya


Diplomatik


90 gün




13. 


Fransa


Diplomatik


90 gün




14. 


Finlandiya


Diplomatik


90 gün




15. 


İndoneziya


Diplomatik və xidməti


30 gün




16. 


İordaniya


Diplomatik və xidməti


90 gün




17. 


İran


Diplomatik və xidməti


1 ay




18. 


İspaniya


Diplomatik


9o gün




19. 


İsrail


Diplomatik və xidməti


90 gün




20. 


Kolumbia


Diplomatik və xidməti


90 gün




21. 


Koreya


Diplomatik və xidməti


30 gün




22. 


Kipr
 


Diplomatik


90 gün




23. 


Kuba


Diplomatik, rəsmi və xidməti


90 gün




24. 


Küveyt


Diplomatik, xidməti və xüsusi


90 gün




25. 


Latviya


Diplomatik


90 gün




26. 


Litva


Diplomatik


90 gün




27. 


Liviya


Diplomatik, xidməti və xüsusi


90 gün




28. 


Lüksemburq


Diplomatik


90 gün




29. 


Macarıstan


Diplomatik və xidməti


90 gün




30. 


Malta


Diplomatik


30 gün




31. 


Meksika


Diplomatik


90 gün




32. 


Mərakeş


Diplomatik, rəsmi, xüsusi və xidməti


90 gün




 33.


Bolqarıstan


Diplomatik və xidməti


90 gün




34. 


Monteneqro


Diplomatik və xidməti


90 gün




35. 


Niderland


Diplomatik


90 gün




36. 


Norveç


Diplomatik


90 gün




37. 


Pakistan


Diplomatik və xidməti


1 ay




38. 


Peru


Diplomatik, xidməti və xüsusi
 


90 gün




39. 


Uruqvay


Diplomatik, xidməti və rəsmi


90 gün




 40.


Polşa


Diplomatik


90 gün




 41.


Portuqaliya


Diplomatik, xidməti və xüsusi


90 gün




42.


Qətər


Diplomatik və xüsusi


30 gün




43. 


Rumıniya


Diplomatik və xidməti


90 gün




44. 


Serbiya


Diplomatik, rəsmi və xidməti


90 gün




45. 


Slovakiya


Diplomatik və xidməti


90 gün




 46.


Sloveniya


Diplomatik və xidməti


90 gün




 47.


Cənubi Koreya 


Diplomatik, rəsmi və xidməti


30 gün




48. 


Suriya


Diplomatik, xidməti və xüsusi


30 gün




49. 


Türkiyə


Diplomatik, xidməti və xüsusi


90 gün




50. 


Türkmənistan


Diplomatik və xidməti


30 gün




51.


Yunanıstan


Diplomatik


90 gün




52. 


Ukrayna


Diplomatik və xidməti


90 gün




53. 


Vyetnam                                     


Diplomatik, rəsmi və xidməti                                


1 ay




www.oxu.az
"
"AZAL sərnişinlərə xəbərdarlıq etdiYay tətil mövsümünün başlanması və Heydər Əliyev Beynəlxalq Hava Limanında yüklənmənin artması, həmçinin təhlükəsizlik tədbirlərinin gücləndirilməsi ilə əlaqədar olaraq “Azərbaycan Hava Yolları” (AZAL) Bakıdan uçan sərnişinlərə aviabiletdə göstərilən uçuş vaxtına üç saat qalmış qeydiyyat masalarına yaxınlaşmağı tövsiyə edir.
AZAL-ın mətbuat xidmətindən Oxu.Az-a verilən məlumata görə, bundan başqa, Türkiyəyə giriş qaydalarına əsasən Azərbaycan vətəndaşlarının (körpələr və uşaqlar da daxil olmaqla) ümumvətəndaş pasportu ölkəyə giriş günündən etibarən ən az 90 gün ərzində etibarlı olmalıdır. 
Türkiyədə qalmaq üçün viza olduğu halda, pasport vizanın müddəti başa çatdıqdan sonra 60 gün ərzində etibarlı olmalıdır.
Əlavə sual yaranarsa, aşağıdakı telefon nömrəsi ilə əlaqə saxlamaq:
(+99412) 598-88-80 və ya *8880, və yaxud da callcenter@azal.az e-mailinə yazmağınız xahiş olunur.
Reyslərin gəliş və gediş cədvəlini hava limanının fasiləsiz fəaliyyət göstərən məlumat xidmətinə aşağıdakı telefon nömrəsi vasitəsilə zəng edərək müəyyənləşdirmək mümkündür: (+99412) 497-27-27 və yaxud da aşağıdakı linkdə faylı yükləmək mümkündür: https://www.azal.az/upload/pdf/Summer_Timetable_AZAL_AZALJET_AZ.pdf
www.oxu.az
"
"“Chinar Hotel & Spa Naftalan”a infotur təşkil edildiMüalicəvi turizmlə bağlı innovativ dəyişikliklər və yeni xidmətlər təqdim edildi.2-3 iyul 2016-cı il tarixlərində “Ata Travel”, “Synergy Group” və Termal və Müalicəvi Turizm Assosiasiyasının təşkilatçılığı ilə Naftalanda yerləşən “Chinar Hotel & Spa Naftalan”a sağlamlıq və istirahət mərkəzinə media və turizm şirkətlərinin nümayəndələri üçün ikigünlük infotur təşkil edildi.
Oxu.Az xəbər verir ki, infoturun keçirilməsində əsas məqsəd “Chinar Hotel & Spa Naftalan” sağlamlıq və istirahət mərkəzinin turizm potensialının tanıdılması və ölkəmizin sağlamlıq turizminin daha geniş təbliğ olunmasıdır.
Öncə media nümayəndələri və turizm şirkətlərinin mənsubları 5 ildir yeni təmirdən çıxmış halda fəaliyyət göstərən müasir sağlamlıq və istirahət mərkəzində turistlər üçün yaradılmış müxtəlif imkanlar və original müalicə prosedurları ilə ətraflı tanış oldular. 
Şəfaverici Naftalan və effektiv müalicə
Hazırda kompleks tibb və hotel bölməsindən ibarətdir. Tibb bölməsində poliklinika, diaqnostika, fizioterapiya və SPA mərkəzləri fəaliyyət göstərir. Poliklinikada terapiya, nevrologiya, kardiologiya, dermatologiya, dietologiya, ginekologiya, urologiya, qulaq-burun-boğaz və stomatologiya otağı var.
Naftalan müalicəsi üçün kompleksə müraciət edənlər əvvəlcə poliklinikada müayinədən keçirilir, pasientin Naftalan müalicəsi zamanı əks reaksiyanın baş verib-verməyəcəyi müəyyənləşdirilir. Əgər Naftalan müalicəsinə əngəl yaradan xəstəliklər aşkar olunmasa, pasient müalicə olunur.
Kompleksin diaqnostika mərkəzi texniki imkanlarına görə ən müasir avadanlıqlarla təchiz edilmiş; rəqəmli rentgenoqrafiya, flüoroskopiya, ultrasəs müayinəsi, exo doppler, tibbi laboratoriya otaqları var. 
“Chinar Hotel & Spa Naftalan” kompleksinin tibb bölməsinin fizioterapiya mərkəzində Naftalan terapiya, elektroterapiya, lazerterapiya, ultrasəsterapiya, maqnitoterapiya, şok dalğaterapiya, hidroterapiya, tibbi masaj, traksiya, müalicəvi bədən tərbiyəsi yolu ilə müalicə almaq mümkündür. Naftalan terapiya şöbəsində 28 ədəd Naftalan vannaları mövcuddur.
Mərkəzləşdirilmiş sistem vasitəsilə 36-38 dərəcə temperaturda Naftalan nefti vannalara doldurulur. Xəstə vanna otaqlarına həkimin nəzarəti altında daxil olur. Naftalan vannası qəbulu zamanı xəstə özündə əks-reaksiyalar hiss edərsə, çağırış düyməsini basmaqla həkimə məlumat verə bilər. Müalicə zamanı heç bir əskiklik olmadığı halda pasient, 10 dəqiqə vannada qaldıqdan sonra çıxıb təmizlənir. 
Naftalan nefti ilə normal müalicə kursu 21 gündür. Bu müddət ərzində 12-14 dəfə vanna qəbul etmək tələb olunur. Naftalan nefti hərəkət-dayaq sistemi, sinir sistemi, qulaq-burun-boğaz, uroloji, ginekoloji, periferik damar xəstəlikləri üzrə 70-dən çox xəstəliyi müalicə etməyə imkan yaradır.
“Chinar Hotel & Spa Naftalan” kompleksi 20 hektar bir ərazidə yerləşir. Kompleksin həyətyanı sahəsi yaşıllıq içərisindədir. Ərazidə qonaqların dincəlmələri və əylənmələri üçün gəzinti yolları, skamyalar, idman meydançası, uşaq oyun parkı mövcuddur.
Heykəltəraş Azad Əliyevin müəllifi olduğu heykəllər isə kompleksin həyətinə başqa bir gözəllik bəxş edir. Heykəllər qədimdə Naftalan neftinin daşınmasını və onunla müalicəni özündə əks etdirir.
“Chinar Hotel & Spa Naftalan” kompleksində hazırda 170 nəfər işlə təmin olunub. Hoteldə rusca, ingiliscə, almanca, ərəbcə, fransızca və tay dilində danışa bilən işçilər çalışır.
Naftalana gələn xarici turistlərin sayı artır
İnfotur iştirakçıları üçün daha sonra hotelin fəaliyyət imkanlarına həsr olunmuş mətbuat konfransı keçirildi.  
“Chinar Hotel & Spa”nın baş meneceri Turqay Arı konfransda bildirdi ki, hotel 2011-ci ilin fevralında yeni təmirdən çıxmaqla fəaliyyətə başlayıb. Artıq 5 ildir ki, bu sahədə xidmət göstəririk. Orta hesabla ildə 10 min turist qəbul edirik. İndiyə qədər ümumilikdə 50 min turist qəbul etmişik. İldən-ilə bu turistlərin sayı artmaqdadır. 
Artıq Azərbaycanın sağlamlıq turizmində güclü mövqeyə sahibik və bu mövqeyimizi daha da gücləndirməyi və daha çox turist qəbul etməyi qarşıya məqsəd qoymuşuq. Bu baxımdan bir çox yeniliklər və kampaniyalar həyata keçiririk ki, bu da daha çox turist cəlb etməyə şərait yaradır. Bu ildən Mədəniyyət və Turizm Nazirliyi ilə birgə layihələrin həyata keçirilməsi də bu qəbildəndir”.  
O da qeyd edildi ki, istirahət və sağlamlıq mərkəzinə daha çox turist cəlb etmək üçün cəlbedici paketlər təklif edilir. Məsələn, iki həftəlik paket, müalicə ilə yanaşı, gündə 3 dəfə yeməyi də ehtiva etməklə, 59 manat təşkil edir.
“Məqsəd rəqabətqabiliyyətli turizm məhsullarını çox satmaqla, bu sahədə öncül olmaqdır”
Termal və Müalicəvi Turizm Assosiasiyasının rəhbəri Ruslan Quliyev qeyd etdi ki, son illərdə Azərbaycan turizminin tanıdılmasında medanın rolu olduqca artıb:
“Media turizm sahəsində baş verən yenilikləri və bütün istiqamətlərdə problemləri qabardır və müzakirəyə çıxarır, cəmiyyəti və müvafiq qurumları məlumatlandırır. Həmçinin Prezident tərəfindən turizmin inkişafını şərtləndirən müxtəlif fərman və sərəncamların verilməsi də sözügedən sahədə ciddi keyfiyyət dəyişikliklərinə səbəb olmaqdadır”.                            
R.Quliyev onu da bildirdi ki, son dövrlərdə bir sıra qurumlar da turizmin inkişafına ciddi töhfələrini verirlər: 
“Xüsusən, ölkədə “AtaHolding” və “Ata Travel” ölkə turizminin inkişafına, xarici turizmin rentabellik qazanmasına önəmli töhfələr verməkdədirlər. Həmçinin bu sahədə gənc kadrların hazırlanması, ölkə daxilində və xaricə, eləcə də xaricilər üçün Azərbaycana infoturların təşkil edilməsi və sair fəaliyyətlər bu baxımdan qeyd edilə bilər”.
R.Quliyev onu da bildirdi ki, sözügedən hotel ölkədə və regionda asudə vaxtın təşkil edilməsi, o cümlədən sağlamlıq turizminin təqdimatı baxımdan önəmli yer tutur. BƏƏ, Rusiya, Avopa, Qazaxıstanda Naftalanın turizm imkanlarının tanıdılması baxımından da çox işlər görülüb:
“Qərb, Türkiyə və körfəz ölkələrində də Naftalanın tanıdılması üçün işlər gücləndirilir. Məqsəd rəqabətqabiliyyətli turizm məhsullarını çox satmaqla, bu sahədə öncül olmaqdır. Eləcə də bir sıra güzəştlərin, güzəştli vergi siyasətinin tətbiq edilməsi də zəruridir. Bu sahədə yol xəritəsinin hazırlanması turizmin ən azı 15 illik inkişafını müəyyən edəcək. 
O da qeyd edildi ki, ölkənin bu sahədə ən böyük kapitalı sabitlik, təhlükəsizlikdir. Bu gün dünyanın ən məşhur turizm məkanlarında bu sahədə problem olduğu halda, bizdəki təhlükəsizlik və sabitlik imkanlarından lazım olduğu səviyyədə yararlanmalıyıq”.
Naftalan rayon mədəniyyət və turizm şöbəsinin müdiri Zöhrab Adıgözəlov isə bildirdi ki, Bakıdan 330 km məsafədə yerləşən Naftalanda 2017-ci ildən hava limanının təmirinə başlanacaq: “Həmçinin Gəncədəki hava limanından bura məsafə yaxındır. 10 min nəfərlik kurort şəhəri olan Naftalanın sövet dönəmindəki şöhrətini qaytarmağı və daha da artırmağı qarşıya məqsəd qoymuşuq”. 
O da qeyd edildi ki, Naftalana ötən il 20 min turist gəlib, onlardan 4800 nəfəri xarici turist olub. Bu ilin 5 ayında 5000 turist gəlib və ötən ilin müvafiq dövrü ilə müqayisədə 1200 nəfərlik artım var. Bu ilin 5 ayı ərzində gələn turistlərdən 900 nəfərə qədəri xarici turistlərin payına düşür. 
“AtaHolding” Şirkətlər Qrupunun Kommunikasiya şöbəsinin rəisi Dilara Zamanova isə bildirdi ki, təmsil etdiyi şirkət və “AtaTravel” daim Azərbaycan turizminin inkişafına dəstəyini və töhfələrini artırmağa çalışır:
“Xaricdə Azərbaycanın turizm imkanlarını tanıtmaq üçün xarici ölkələrdən ölkəmizə infoturlar təşkil edirik, həmçinin xarici ölkələrə infoturlar həyata keçiririk. Bundan sonra da bu sahədə tədbirlərimizi intensivləşdirməyi planlaşdırırıq”. 






































www. oxu.az 
"
"“Silk Way Travel”dən Türkiyədə istirahət üçün sərfəli təklif – 149 dollardan başlayaraq“Silk Way Travel” turizm şirkəti Türkiyənin İstanbul və Antalya şəhərlərinə çox sərfəli turist paketləri təklif edir.
Aksiya çərçivəsində İstanbula 3 gün/2 gecə müddətinə turist paketini aşağıdakı qiymətlərlə əldə etmək mümkündür:
- 3 ulduzlu hotel: 149 dollar*
- 4 ulduzlu hotel: 199 dollar*
-  5 ulduzlu hotel: 239 dollar*
* Qiymət ikinəfərlik otaqda qalmaq şərtilə bir nəfər üçün hesablanıb. 
Qiymətə birbaşa gediş-dönüş aviabileti (AZAL aviaşirkəti), hava limanı-hotel-hava limanı transferi, oteldə gecələmə və tibbi sığorta daxildir. Hoteldə qalma müddəti - iyulun 9-dan 14-dək.
Türkiyənin məşhur kurortu olan Antalya üzrə aksiya çərçivəsində bir nəfərə cəmi 299 USD-ə 5 ulduzlu hoteldə 7 gün gecələmə ilə turist paketi əldə etmək mümkündür. Üç müxtəlif hotel seçimi təklif olunur. Hoteldə qalma müddəti - sentyabrın 6-dan 13-dək.
Aksiya çərçivəsində təklif olunan hotellərin siyahısı “Silk Way Travel” şirkətinin rəsmi saytında tanış olmaq mümkündür: www.swtravel.az. 
Daha ətraflı məlumat üçün aşağıdakı telefon nömrələri ilə “Silk Way Travel” şirkətinə müraciət etmək lazımdır:
(+99412) 598-88-80; (+99412) 437-40-85; *8880;
E-mail: tourism@swtravel.az;
və ya
Facebook sosial şəbəkəsindəki səhifəsinə:
https://www.facebook.com/silkwaytravel.azerbaijan/
Turist paketlərini şirkətin Bakı şəhəri, Nizami küç.,126A ünvanında yerləşən ofisində və ölkənin digər turizm şirkətlərinin ofislərində əldə etmək mümkündür. 
 
Ülviyyə R. Əli
www.oxu.az
"
"“AZAL” arzuolunmaz sərnişinlərin siyahısını açıqladıAzərbaycan Hava Yolları (AZAL) şirkəti arzuolunmaz sərnişinlərinin siyahısını açıqlayıb. 
Oxu.Az Fins.Az-a istinadən xəbər verir ki, bu barədə məlumatlar şirkətin rəsmi  internet səhifəsində yerləşdirilib. 
Həmin siyahıda olub-olmadığını dəqiqləşdirmək istəyən vətəndaşlar saytdakı xüsusi  bölməyə ad-soyadlarınıp və şəxsiyyət vəsiqəsinin nömrəsini  daxil etməlidir.
Əgər adınız siyahıda varsa, hansı səbəbdən adınızın bura daxil edilməsi barədə məlumat əlavə ala bilərsiz. Heç bir informasiya tapılmasa, deməli siz rahatlıqla  AZAL-la uça bilərsiz.
Siyahıda neçə nəfər var? 
AZAL-ın mətbuat xidmətindən aldığımız məlumata görə, bu günədək   şirkətin arzuolunmaz sərnişinlər  siyahısında 82 nəfər daxil edilib. Bunlar qaydaları pozanlardır: 
“Sərnişinlər aviasiya təhlükəsizliyinin müəyyən olunmuş normaları, qaydaları və tələblərini pozduğu halda məsuliyyət daşıyır. Təyyarənin bortunda sərnişinin davranışı digər sərnişinlər, əşyalar, təyyarə və ya onun ekipajı üçün təhlükə törətməməlidir”.
“AZAL”-ın müəyyən etdiyi təhlükəsizlik qaydalarına görə, uçuş zamanı hava gəmisində sərnişinlərə siqaret çəkmək, göyərtədə sərxoş vəziyyətdə olmaq, təyyarənin qalxması və enişi zamanı elektron vasitələrdən istifadə etmək qadağandır. Telefon cihazından yalnız uçuş rejimini aktivləşdirdikdə istifadə etmək mümkündür.
Sərnişinlər  məhkəmədə  cərimə oluna bilər 
“AZAL"" qaydaları pozan şəxslərin uçot və monitorinq sistemini tətbiq edir. Belə şəxslər, qanun pozanın hərəkətinin ictimaiyyət üçün təhlükə səviyyəsini nəzərə almaqla, 3 ay və artıq müddətə “Arzuolunmaz sərnişinlər siyahısına” daxil edilir. 
Qanunu pozan barəsində məlumatların “Arzuolunmaz sərnişinlər siyahısına” daxil edilməsindən başqa aviaşirkət məhkəmə qaydasında cinayətkardan onun qeyri-qanuni hərəkətləri nəticəsində aviaşirkətə dəyən bütün xərclərin ödənilməsini tələb etmək hüququnu özündə saxlayır.
Bu qaydaları pozanda arzuolunmaz sərnişin olursuz.
Uçuş zamanı hava gəmisində sərnişinlərin rəftar qaydalarının pozulması dedikdə aşağıdakılar başa düşülür: 
- aviaşirkət tərəfindən müəyyən olunmuş qaydaların pozulması (siqaret çəkmək, elektron vasitələrdən və sairdən istifadə etmək) 
- heyət üzlərinə hücum etmək (fiziki güc tətbiq etməklə), qorxutmaq və hədə qorxu gəlmək və ya heyət üzvlərinin öz vəzifə borclarını yerinə yetirməsinə əngəl yaratmaq və ya heyət üzvünün öz vəzifəsini yerinə yetirmək qabiliyyətini azaltmaq; 
- başqa sərnişinlərə hücum etmək (fiziki güc tətbiq etməklə), qorxutmaq və hədə qorxu gəlmək; 
- hava gəmisinin personalının və ya heyətinin aviasiya təhlükəsizliyi norma və qaydalarına riayət olunmasına dair tələblərindən imtina etmək; 
- orqanizmin zəhərlənməsinə gətirib çıxaran narkotiklərdən və ya həddən artıq alkoqol içkilərdən istifadə etmək;
- xuliqanlıq hərəkətləri, söyüş, şifahi olaraq təhqir etmək və sair;
- yaşlı və ya yeniyetmə sərnişinləri təhqir etmək və ya zorakılıq tətbiq etmək (hərəkət); 
- hava gəmisinin əmlakının və ya avadanlığının qəsdən (düşünülmüş şəkildə) korlanması (məhv edilməsi) və ya sıradan çıxarılması; 
- başqa pozma halları (icazəsiz siqaret çəkmək, elektron qurğulardan icazəsiz istifadə etmək, sərnişin terminalını və ya hava gəmisini tərk etməkdən imtina və sair.) 
- uçuşların təhlükəsizliyinə təhlükə yaradan və buna görə Azərbaycan Respublikasının cinayət qanunlarına görə məsuliyyətə cəlb olunması nəzərdə tutulan cinayət tərkibli istənilən başqa hərəkət. 
www.oxu.az
"
"Nazir: Göygölə gedənlər deyirdilər ki, bizim işimiz zibilləmək, sizin işiniz təmizləməkdir“İnsanlarımızı başa sala bilməyəcəkdik ki, mal-heyvanını milli parkda otarma”.Azərbaycanın milli parklarını Gürcüstandakı parklarla müqayisə etmək düzgün deyil.
Oxu.Az “Qafqazinfo”ya istinadən xəbər verir ki, bunu ekologiya və təbii sərvətlər naziri Hüseynqulu Bağırov “Caspian Plat Forum”da çıxışı zamanı deyib.
O bildirib ki, Göygöl Milli Parkı ərazisinə 40 gün ərzində 70 mindən çox turist gəlib:
“Bəzən bizi Gürcüstan ilə müqayisə edirlər. SSRİ dövründə Gürcüstanda milli parkların konsepsiyası var idi. Borjomidə milli parklar yaşayış sahələri ilə yanaşıdır. 
Biz milli düşüncəyə görə, bunu edə bilmirik. İnsanlarımızı başa sala bilməyəcəkdik ki, mal-heyvanını milli parkda otarma, get öz pay torpağını ək-becər. 
Amma Gürcüstanda bunu edirlər. Bizə deyirlər ki, niyə Gürcüstanda milli parklara 2 milyon, Azərbaycanda isə 2 min turist gedir. Bunu da unutmayaq ki, Gürcüstana gedən 2 milyon nəfərinin 450 mini Borjomiyə müalicəyə gedən azərbaycanlılardır. 
Biz Göygöl qoruğunu açdıq, 40 gün ərzində 70 mindən çox adam gəldi. Yəni, bizdə milli parklara heç də 2 min adam getmir. Amma ora gedənlərin qoruğu nə günə qoyduqlarını gördünüz. Deyirdilər ki, bizim işimiz zibilləmək, sizin işiniz təmizləməkdir. Göygöldə kabab bişirmək üçün xüsusi yerlər də ayırdıq”, – deyə nazir bildirib.
E.Ə.
www.oxu.az
"
"Türkiyəyə səyahət sığortasının qiyməti artdıTerror hadisələri ölkənin turizm sektorunu böhrana salır.Rusiya ilə yaşanan təyyarə böhranı və ölkədə baş verən terror hadisələri ilə əlaqədar olaraq, Türkiyə turizm sektoru çətin dövr yaşayır. 
Oxu.Az xəbər verir ki, bu barədə Türkiyə mətbuatı yazıb. 
Baş verən terror hadisələri ilə əlaqədar olaraq, ölkələrin çoxu Türkiyəyə səfər etmək istəyən turistləri səyahət sığortası ilə sığortalamaqdan imtina edir və ya sığorta haqlarını artırır.  
Turist Rəhbərlər Birliyinin sədri Zəki Apalı isə açıqlamasında bu barədə çoxlu telefon zəngləri aldığını bildirib:
“Bəzi ölkələr terror ilə əlaqədar Türkiyəyə gələn turisti sığorta etməkdən imtina edir. Bu da turistin seçiminə təsir edir. Sığorta haqlarını artırdıqları üçün onlar Türkiyəni seçmirlər”.
Ülviyyə R. Əli
www.oxu.az
"
"Azərbaycandan Türkiyəyə gedən turist sayı açıqlandıQonşu ölkəyə azərbaycanlıların marağı artıb.2016-ci ilin may ayında qonşu ölkə olan Türkiyəyə 45 min 686 nəfər ziyarət edib. Bu da ötən ilin anoloji dövrü ilə müqayisədə 1700 nəfər və ya 3,86% artım deməkdir. 
Bu barədə Oxu.Az Türkiyənin Mədəniyyət və Turizm Naziriyinə istinadən xəbər verir. 
Bu dövrdə Türkiyəyə gedən azərbaycanlıların ümumi turist sayında milliyyət payı isə 1,16%-dən 1,84%-ə qalxıb. 
Cari ilin yanvar-may aylarında isə Azərbaycandan qonşu ölkəyə gedən turist sayı 10,37% azalaraq 188 min 761 nəfərə çatıb. Bu dövrdə azərbaycanlıların ümumi turist sayında milliyyət payı isə 1,96%-dən 2,27%-ə çatıb.
Qeyd edək ki, ötən ilin yanvar-may ayları ərzində Azərbaycandan Türkiyəyə gedən turist sayı 210 min 591 nəfər olub.  
Ülviyyə R. Əli
www.oxu.az
"
"Antalyada hotellərin yarısı boş qalıbƏldə edilən gəlirlər də azalmaqdadır.Türkiyənin turizm şəhərlərindən biri olan Antalyada hotellərin dolma səviyyəsi cari ilin may ayında ötən ilin anoloji dövrü ilə müqayisədə 9,4% aşağı düşərək 57,8% olub. 
Oxu.Az Türkiyə mətbuatına istinadən xəbər verir ki, bu barədə ölkənin Hotelçilər Federasiyası məlumat yayıb. 
Orta hesabla hotellərdə otaqların qiyməti isə 31,9% aşağı düşərək 66,4 avro (təxmini 73 dollar - red.) olub. 
Cari ilin yanvar-may aylarında hotellərin dolma nisbəti 49,3% olub. Bu nisbət ötən ilin analoji dövründə 50,7% idi. Bu dövrdə Antalyadakı bir otağa görə əldə edilən gəlir isə 36,1 avrodan 29,8 avroya (təxminən 34 dollar - red.) düşüb. 
Ümumilikdə isə Türkiyədə hotellərin dolma nisbəti cari ilin may ayında ötən ilin anoloji dövrü ilə müqayisədə 19,1% aşağı düşərək 56,5% təşkil edib. 
Ülviyyə R. Əli
www.oxu.az
"
"Azərbaycana gələn ərəb turistlərinin sayı kəskin artıbNazirlik artımın baş vermə səbəblərini açıqladı.Birləşmiş Ərəb Əmirliklərindən (BƏƏ) Azərbaycana gələn xarici vətəndaşların sayında əsaslı artım baş verib.
Ötən ilin may ayı ilə (99 nəfər) müqayisədə 2016-cı ilin may ayında (3000 nəfər) BƏƏ-dən ölkəmizə səfər edən xarici vətəndaşların sayı 30 dəfə artıb. 
Bu barədə Mədəniyyət və Turizm Nazirliyindən Oxu.Az-a bildirilib. 
“Son bir neçə il ərzində Azərbaycan Respublikasının Mədəniyyət və Turizm Nazirliyinin Marketinq Strategiyası əsasında təbliğat işlərinin gücləndirilməsi, BƏƏ-nin Dubay Əmirliyində keçirilən “ATM” beynəlxalq turizm sərgisində mütəmadi olaraq və Şərca əmirliyində keçirilən “2-ci turizm səyahət bazarı: ailəvi turizmin təbliğatı 2015” beynəlxalq turizm sərgilərində ölkəmizin turizm potensialının təbliği, 2011-ci ildən etibarən Dubay Əmirliyində fəaliyyət göstərən təmsilçi nümayəndəliyin (“Atlantis Holidays” şirkəti) olması, həmçinin 2015-ci ilin noyabrdan etibarən adıçəkilən ölkə vətəndaşları üçün sadələşdirilmiş viza rejiminin tətbiqi nəticəsində bu artım baş verib”, - deyə nazirlikdən qeyd edilib. 
Ülviyyə R. Əli
www.oxu.az
"
"Nazirlik: İrandan Azərbaycana turist sayı dəfələrlə artıbAzərbaycanda dolların bahalaşması turistlər üçün əlverişli şərait yaradıb.Son illər ərzində ölkəmiz üçün prioritet turizm bazarı olan İran üzrə təbliğat işinin səmərəli təşkili (HT&T Iran Hotel, Travel & Tourism International Exhibition beynəlxalq turizm sərgilərində iştirak, turizm sənayesi nümayəndələri üçün infoturların keçirilməsinin dəstəklənməsi və s.), elektron vizanın tətbiqi, eləcə də devalvasiyadan sonra xarici valyuta ekvivalentində qiymətlərin ucuzlaşması, həmçinin, İranla Azərbaycan arasında olan ortaq tarixi mədəni dəyərlər (Novruz bayramı, dil, din və etnik cəhətdən yaxınlıq) və coğrafi baxımdan qonşu ölkələr olmağımız bu ölkədən olan turistlərin Azərbaycana səfərini stimullaşdırır.
Bu barədə Oxu.Az-a Mədəniyyət və Turizm Nazirliyindən bildirilib.
Cari ilin ilk beş ayı ərzində İrandan Azərbaycana 74 min 890 nəfər ziyarət edib. Bu da ötən ilin anoloji dövrü ilə müqayisədə 23% artım deməkdir.
Nazirlikdən bildirilib ki, İrandan gələn xarici vətəndaşların səfəri daha çox Novruz bayramına təsadüf etdiyi üçün ən çox artım 87% olmaqla mart ayı ərzində qeydə alınıb.
Qeyd edək ki, 2015-ci ilin yanvar-may ayları ərzindən bu ölkədən Azərbaycana 61 min 96 nəfər ziyarət edib.
Ülviyyə R. Əli
www.oxu.az
"
"Türkiyə hotelləri “hər şey daxildir” sistemindən imtina edirEkspert hotel sahiblərini daha imkanlı turistlərə üstünlük verməyə çağırıb.Türkiyə Turizm Agentlikləri Assosiasiyasının (TURSAB) rəhbəri Başaran Ulusoy hotellərə “hər şey daxildir” sistemindən imtina etməyi məsləhət görüb.
Oxu.Az-ın Anadolu agentliyinə istinadən məlumatına görə, Ulusoy bildirib ki, bu sistem əsasən ailəvi istirahət edənlər üçün nəzərdə tutulub.
O qeyd edib ki, xərclərinin daima artmasına baxmayaraq, “hər şey daxildir” sistemi ilə işləyən hotellər qiymətləri qaldıra bilməzlər. Ekspert “hər şey daxildir” sisteminin Türkiyə turizm sahəsinə böyük zərər vurduğunu əlavə edib.
TURSAB-ın başçısının fikrincə, ölkədə bu sistem ilə işləyən hotellərin sayını tədricən azaltmaq lazımdır. B.Ulusoy hotel sahiblərini daha imkanlı turistlərə üstünlük verməyə çağırıb.
www.oxu.az
"
"Londona turun qiyməti ucuzlaşdıEkspertlər Böyük Britaniyaya gedən azərbaycanlıların sayının artacağını proqnozlaşdırır.Böyük Britaniyada Avropa İttifaqından çıxmaqla bağlı referendum qərarından sonra ölkənin milli valyutası xeyli dəyər itirib.
Oxu.Az Fins.az-a istinadən xəbər verir ki, bu gün Britaniya funt sterlinqinin dollara qarşı məzənnəsi 11% ucuzlaşaraq 1,35-ə enib.
Eyni zamanda funtun digər valyutalara nisbətdə də xeyli dəyər itirməsi müşahidə edilir. Əgər dünənə qədər 1 funt sterlinq 2,21 manata dəyişdirildisə, bu gün bu nisbət 2,01-ə enib.
Britaniya valyutasının ucuzlaşması Azərbaycandan bu ölkəyə təşkil edilən turizm turlarının qiymətlərin enməsinə səbəb olub. Mütəxəssislər hesab edirlər ki, belə vəziyyətdə Britaniyaya səfər edən turistlərin sayı artacaq.
Turizm.az şirkətinin filial rəhbəri Ülfanə Mahmudova bildirdi ki, Britaniya funtunun ucuzlaşması turizm turlarının qiymətlərini 8% azaldıb. Aradakı fərq manatın da son günlər dəyər itirməsi ilə bağlıdır.
Ü.Mahmudovanın sözlərinə görə, hazırda azərbaycanlılar əsasən Böyük Britaniyanın paytaxtına turist səfərlərinə gedirlər. 
Ona görə də, şirkət əsasən 2 tur- London və London-Edenburq turlarını təşkil edir.
Ü.Mahmudova bildirdi ki, bu gün qısamüddətli (4 gecə 5 gün) London turlarını 1500 manata təklif edirlər.
Bir həftəlik London turu isə 1700 manata başa gələcək. Buraya otel, transfer, 2 ekskursiya xidmətləri daxildir. Bir həftəlik London-Edenburq turlarının qiyməti isə 2100 manata düşüb.
Tur paketə otel, transfer, ekskursiyalar daxildir. Şirkət təmsilçisi digər bahalı turların qiymətlərində də ucuzlaşmanın olduğunu bildirdi. 
10 günlük İngiltərə-Şotlandiya-Uels turunun qiyməti 2700-2800 manata düşüb. İrlandiya adalarına turist səfəri isə indi 2500-3000 manatla mümkün olacaq.
Ü.Mahmudovanın sözlərinə görə, qiymətlərin ucuzlaşması Böyük Britaniyaya gedən turistlərin artmasına səbəb olacaq. 
“Manatın devalvasiyasından sonra ölkədə yaranan böhranla bağlı Britaniyaya gedənlərin sayı da azalmışdı. Funtun bu günkü ucuzlaşmasından sonra turların qiyməti də azalıb. Ona görə də bu ölkəyə səfər edəcək turistlərin sayının artacağını gözləyirik ”.
www.oxu.az
"
"Bəzi viza rüsumları 20 dollara endirilibVahid rüsumlar tətbiq ediləcək.Azərbaycana birdəfəlik giriş vizaları üçün vahid rüsumun tətbiqi qüvvəyə minib.
Oxu.Az APA-ya istinadən xəbər verir ki, Azərbaycan prezidenti İlham Əliyev bu gün “Dövlət rüsumu haqqında” qanunda dəyişikliklər edilməsi barədə” qanunu təsdiqləyib.
İndiyə qədər Azərbaycanda və Azərbaycanın xarici ölkələrdəki diplomatik nümayəndəliklərində verilən birdəfəlik giriş vizalarının rəsmiləşdirilməsi üçün 50 dollar tələb edilib.
Dəyişikliyə əsasən, bu məbləğ 20 dollara endirilib. Digər tərəfdən, indiyə qədər turizm vizalarının və şəxsi kontraktla təhsil alan tələbələrin vizalarının rəsmiləşdirilməsi üçün 20 dollar, tranzit vizalarının rəsmiləşdirilməsi üçün birdəfəlik viza üçün 20 dollar, ikidəfəlik tranzit vizası üçün 40 dolların tələb olunması ilə bağlı müddəalar ləğv edilib.
Qüvvəyə minən yeni qanuna əsasən, bütün növ vizaların rəsmiləşdirilməsi üçün vahid rüsum - 20 dollar tələb ediləcək.
www.oxu.az
"
"Mədəniyyət və Turizm Nazirliyi işçi axtarırXarici dil biliklərinin mükəmməl olması şərt deyil. Mədəniyyət və Turizm Nazirliyi vakant dövlət qulluğu vəzifələrinin tutulması ilə bağlı müsahibə elan edib. 
Oxu.Az-a nazirlikdən verilən məlumata görə, müsahibədə inzibati vəzifədə qulluq keçən və ixtisas dərəcəsinə malik olan Mədəniyyət və Turizm Nazirliyinin dövlət qulluqçuları iştirak edə bilərlər.
Müsahibədə iştirak etmək üçün aşağıdakı sənədlər təqdim edilməlidir:
- ərizənin surəti
- əmək kitabçasının surəti
- ali təhsil haqqında diplomun surəti (xarici dövlətlərin ali təhsil müəssisələrində təhsil almış şəxslərin ali təhsil haqqında sənədin və həmin sənədin qanunvericiliyə uyğun olaraq təsdiq edilməsi haqqında müvafiq şəhadətnamənin surəti ilə birlikdə) və ya müvafiq ixtisas üzrə yenidənhazırlanma keçmə haqqında müvafiq sənədin surəti (ali təhsil haqqında sənədin surəti ilə birlikdə)
- kadr uçotunun şəxsi vərəqəsinin surəti (bütün bölmələr üzrə məlumatlar tam olmalı və hazırkı dövrü əhatə etməlidir)
- 1 ədəd ağ fonda rəngli fotoşəkil (3x4 sm ölçüdə)
- son bir ildə intizam tənbehi tədbirinin tətbiq edilməməsi haqqında arayış.
Müsahibədə iştirak etmək üçün ərizələr iyunun 23-dən iyulun 7-dək saat 09:00-dan 18:00-dək Mədəniyyət və Turizm Nazirliyində aparılır. Ərizələr şəxsən (bazar ertəsi – cümə günləri saat 09:00-dan 13:00-dək və 14:00-dan 18:00-dək) və yaxud poçt vasitəsilə təqdim edilə bilər.
Struktur bölmənin adı: İnvestisiya və əmlakın idarə edilməsi şöbəsi, əmlakın və layihələrin idarəedilməsi sektoru
Vakant vəzifə: aparıcı məsləhətçi
İnzibati vəzifənin təsnifatı: 5-ci təsnifat
İş yerinin ünvanı: Bakı şəhəri, Səbail rayonu, Hökumət evi, Ü.Hacıbəyli 84
Qulluq funksiyaları:
- mədəniyyət və turizm obyektlərinin təmir-bərpası, yenidənqurulması, tikintisi, layihələndirilməsi və istismara qəbul edilməsi ilə bağlı məlumatları təhlil edərək müvafiq dövlət qurumlarına təqdim etmək üçün hesabatların hazırlanması;
- əmlakın səmərəli istifadəsi istiqamətində təhlillərin aparılması, rəy və təkliflərin verilməsi, əmlakın balansa götürülməsi və balansdan çıxarılması işinin təşkili;
- Nazirliyin strukturları tərəfindən hazırlanmış sənəd layihələrinə (məktub, arayış, sorğu və s.) dair rəy və təkliflər vermək; sektora həvalə olunmuş vəzifələrin yerinə yetirilməsi və tapşırıqların həyata keçirilməsi; Dövlət proqramlarının yerinə yetirilməsində öz səlahiyyətləri daxilində iştirak etmək; sektorun iş planının tərtib edilməsi;
- sektora daxil olan müraciətlərin araşdırılması və cavablandırılması və s.
Vəzifənin tutulması şərtləri:
Təhsil: texniki və inşaat ixtisası istiqamətləri üzrə ali təhsil;
Kompüter: MS WİNDOWS, MS OFFİCE, İNTERNET və s. (orta-yüksək səviyyədə);
Xarici dil: rus dili (orta səviyyədə), ingilis dili (orta səviyyədə)
Müsahibəyə dair ətraflı məlumat almaq üçün nazirliyin İnsan resurslar şöbəsinə müraciət edilə bilər.
Telefonlar: (012) 598-40-55, 493-02-60    
İnternet sayt : www.mct.gov.az
Ülviyyə R. Əli
www.oxu.az
"
"Azərbaycan, Türkiyə və Gürcüstanda istirahətin - QİYMƏTLƏRİQonşu ölkənin turizm sektoru böhran içindədir.Azərbaycanlıların da yay istirahəti üçün seçimləri sırasında yer alan Türkiyənin istirahət bölgələrində vəziyyət acınacaqlıdır. 
Oxu.Az musavat.com-a istinadən oradakı real mənzərəni Türkiyənin “Hürriyet” qəzetinin araşdırmasına əsasən oxucularına çatdırır. 
Bu il ölkənin turizm sektoru uzun illərdən sonra bəlkə də ən ağır mövsümlərdən birini yaşayır, xüsusən də Türkiyənin  turizm şəhərlərində çətin vəziyyət dərindən hiss edilir. 
Bu şəhərlərdə təkcə otellər yox, əslində satıcılar da, yerli xalq da sayı yarıbayarı azalan turistlərin ortaya çıxardığı problemlərdən nəsibini alır. 
Uzun müddətdir hansı otel sahibinə soruşulsa, hansı sektor təmsilçisi ilə danışılsa, problemin böyük olduğunu, azalan turist sayının sözügedən sektoru çökdürdüyünü deyir. 

Bəzi otellər açılmayıb, yataqlar lobbidə düzülüb, şezlonqlar isə boşdur
“Hürriyet” Antalyadan Muğlaya qədər bir neçə bölgəni araşdıraraq ortaya maraqlı turizm dosyesi qoyub. Antalyada Alanya, Konaklı, Türkler, Avsallar, Okurcalar, Side, Belek, Lara, Muratpaşa, Beldibi, Kemer və Tekirovaya, Muğlada isə Fethiye, Ölüdeniz, Göcek, Dalaman, Marmaris və Bodruma baş çəkiblər. 
Bütün bu bölgələrdə yaşanan ortaq problem ötən illə müqayisədə turist sayının aşağı düşməsidir. Problemlər bununla da bitmir. Bir çox otellər ötən illə müqayisədə daha az işçi işlədir. Bölgədə işsizlik artıb. Bəzi otellər açılmayıb, hovuzlar boş, yataqlar isə otelin lobbisində yerə düzülüb. 
Açıq olan otellər isə lazımi müştərini təmin edə bilməməkdən narazıdır. Məsələn, otel rəhbərləri 200 otaqlı bir oteldə cəmi 25 otağın dolu olmasından şikayətlənir və bu müştəri qıtlığı baqqalından qarğıdalı satıcısına, taksi sürücüsündən kafe rəhbərinə qədər hər kəsə problem yaradır. 
Keçmişdə ən qabaq sıradakı şezlonqları zəbt etmək üçün yarış olduğunu deyən otel işçiləri indi gün boyu şezlonqların boş qaldığından şikayətləniblər. 
Antalyaya gələn turist sayı ötən illə müqayisədə 42% azalıb. Xüsusən, Alanya və Kəmərdə böyük sıxıntı yaşanır. Təkcə Alanyada açılmayan turizm müəssisələrinin sayı 30-u keçib. Bir çox otel isə açıq olmasına baxmayaraq, boşdur.
Aeroportlar ilk siqnalı verir
Elə İstanbul Atatürk aeroportunda da bu problem özünü göstərir. Burada da Antalyaya gedən təyyarələrdə sərnişin azlığı diqqət çəkir. Antalya aeroportunda bir il əvvəl özünü göstərən qələbəlikdən indi əsər-əlamət yoxdur.
Taksiyə daha tez minmək, avtobusa çatmaq cəhdləri yoxdur. Alanyanın mərkəzindəki restoranlar isə boş, taksi sürücüləri və mağaza sahibləri müştəri gözləyirlər.
Əksər otellər işçilərinin sayını azaldıb. Alanyadakı otel sahiblərindən biri turist sayının azlığına görə 140 işçisini işdən çıxarıb. Almanların və rusların çox sevdiyi Side və Manavqatda da durum çox parlaq deyil.
Belekdəki satıcılar isə çoxdan bu krizə məğlub olublar. Bir eynək mağazası sahibi 7 ildir ki, bu bölgədə alver etdiyini, amma heç vaxt belə pis vəziyyətlə qarşılaşmadığını deyib:
“Bu il bölgədəki dükanlarımızdan birini bağlayacağıq. Çünki kirayəsini ödəyə bilmirik. İllik kirayə 60 min avronu keçir. Keçən il gündə 1500 dollara yaxın mənfəətimiz olduğu halda, indi bu rəqəm 100 dolları keçmir“.

Nə pullu çimərlikdə turist var, nə də pulsuzda...
Antalyanın Lara bölgəsində isə pullu-pulsuz çimərliklərin heç birində turistə rast gəlmək mümkün deyil. 500-dən çox nömrəsi olan otellərin sahillərindəki insanları rahatlıqla saymaq mümkündür. 
Bu bölgədə də ticarət obyektlərinin icarə haqqı ildə 30-100 min avro arasında dəyişir. Mağaza sahibləri gündə ən azı 2500 avro qazanmalıdır ki, kirayəni və işçilərin məvaciblərini ödəyə bilsinlər. 
Taksi dayanacağında çalışan sürücülər də vəziyyətdən şikayətçidir. Dediklərinə görə, keçən il dayanacaqda 18 taksi dayanmadan çalışırdı. İndi isə ancaq 9 taksi dayanacağa gəlir. O taksilərin sürücüləri də 1-2 müştəri ilə günü yola verirlər. 
24 saat çalışan bir taksinin gündəlik gəliri 80 faizə yaxın düşüb. Kəmərdə 5 ulduzlu iki oteli olan bir sahibkar isə otellərindən birini açmamağa qərar verib.
Bizdə isə 4 günə 700 AZN istəyirlər...
Bu il azərbaycanlılar üçün də Türkiyənin istirahət bölgələri əlçatan deyil. Məlumdur ki, turizm şirkətləri turları dollarla alır və müştəriyə də dollarla satır. Dolların gündəlik kursuna əsasən isə qiymətlər heç də ürəkaçan deyil. 
Digər tərəfdən Türkiyədə turizmin ölü vəziyyətdə olmasını oxuyan istənilən şəxs düşünür ki, müştəri axınına məruz qalmayan turizm obyektində xidmət də, yeməklər də, qulluq da əvvəlki kimi olmayacaq. Üstəgəl, Türkiyədə son dönəm terror faktlarının artması insanı bu ölkədən bir qədər qorxudur. Əcəba, getdiyimiz yerdə terror ehtimalı ola bilərmi? 

Bu kimi problemlər isə insanı istər-istəməz bölgələrimizdəki istirahət guşələrinə yönəldir.
Amma qiymətlərlə tanış olana qədər. Azərbaycanın Şəki, Qax, Quba, Qusar, Lerik, Şamaxı, Qəbələ kimi bölgələrində 4 nəfərlik ailənin istirahəti minimum 2 min manata başa gəlir.
Sözügedən bölgələrdə yerləşən sıradan otellərdən birində 1 həftə ərzində qalmaq yalnız səhər yeməyi daxil edilməklə, bir nəfər üçün 500-700 manat məbləğindədir. 
Adi bir misal. “Qafqaz Qəbələ Resort” otelində 15 iyun - 31 avqust tarixlərində 5 gecə qalıb 4 gecə üçün 690 AZN ödəmək təklif olunur. Kampaniya 2 nəfərlik standart (double və ya twin) otaqlar üçün nəzərdə tutulub.
Qiymətə daxildir:
- 2 nəfərlik standart otaq;
- Səhər və axşam yeməyi;
- SPA mərkəzi;
- Hovuz;
Qeyd. Göstərilən qiymətlər Ramazan bayramı günlərinə (6-10 iyul tarixlərinə) şamil edilmir.
Yəni burada söhbət heç 1 həftədən də getmir. 4 gün üçün, hətta nahar da daxil edilmədən, 700 AZN-ə yaxın məbləğ bir nəfərə aiddir. 
“Samaxi Palace” otelində isə 1 həftə istirahət, 7 gecə, 6 gün üçün 499 AZN tələb olunur. Bura ancaq səhər yeməyi və SPA daxildir.
Bilgəh, yoxsa Kabuleti? 
Hesab edək ki, çox uzağa getmək istəmirsiz. Bilgəhdə, yaxınlıqda bir oteldə, dənizdə üzmək və təmiz hava almaqla istirahət planınız var. 
Çox da tələsməyin. Çünki burada yerləşən “Jumeriah hotel”də bir nəfərin bir günlük qalmasının qiyməti 235 manatdan başlanır, ta 410 manata qədər. Sözügedən oteldə kral suitinin qiyməti isə... 7435 manatdır. Bəli, bir gecəsi... Odur ki, başqa fakta gərək varmı? 
Buna görə də bir çox yerli turistlər Gürcüstan variantına üstünlük verirlər. Sosial şəbəkədə elanlarını yerləşdirən turizm şirkətlərindən biri Kabuletidə 7 günlük istirahət üçün cəmi 190 manata elan verib, iyul ayı üçün müştəri rezerv edir.
190 manata oteldə 6 gecə 7 gün qalmaq, gündə üç dəfə yemək, otelin bütün xidmətlərindən istifadə etmək daxildir. Bu isə azərbaycanlı turist üçün əlavə və daha sərfəli istirahət təklifidir. 
www.oxu.az
"
"Dövlət başçısı: Qəbələ və Qusara dəmir yolu xətləri çəkiləcəkBu ilin investisiya proqramında Bakı-Yalama dəmir yolunun təmiri, yenidən qurulması məsələsi əksini tapıb. Eyni zamanda, Bakı-Astara dəmir yolunun xüsusilə dənizə yaxın olan hissəsinin köçürülməsi məsələsi də öz həllini tapacaq.
Oxu.Az xəbər verir ki, bunu bu gün Azərbaycan prezidenti İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında deyib.
Dövlət başçısı qeyd edib ki, bunun həm turizm, həm də yükdaşımalar üçün böyük əhəmiyyəti olacaq:
“Turizmin inkişafı üçün daha bir layihə dövlət investisiya proqramına salınıb. Bu da Ləki-Qəbələ dəmir yolunun tikintisidir. Bu gün Qəbələ Bakıdan sonra Azərbaycanda ikinci turizm mərkəzidir. Dəmir yolunun Qəbələyə çatdırılması turistlərin axınını daha da sürətləndirəcək. Növbəti illərdə Şahdağ xizək kurortuna da dəmir yolunun çəkilişini təmin etmək bizim planlarımızdadır. Bu layihəni biz əlbəttə ki, Bakı-Yalama dəmir yolu ilə uzlaşdırmalıyıq. Çünki Şahdağa dəmir yolu ilə getmək üçün gərək o sürətli yol olsun. İndi Bakı-Yalama yolu o vəziyyətdə deyil ki, orada sürətli qatar işləyə bilsin. Bakı-Yalama yolu ilə Qusar rayonuna gedən dəmir yolu bir layihədə öz həllini tapacaq. Bu da bizim planlarımızda var”.
A.M.
www.oxu.az
"
"Heydər Əliyev Beynəlxalq Aeroportu 25 faiz çox sərnişinə xidmət göstəribHeydər Əliyev Beynəlxalq Aeroportu 2017-ci ilin yanvar-noyabr ayları ərzində 3,75 milyon sərnişinə xidmət göstərib. Bu göstərici ötən ilin analoji dövrü ilə müqayisədə 25 faizdən çox artıb.
Hesabat dövründə “Azərbaycan Hava Yolları” (AZAL) milli aviadaşıyıcısının payına 2,1 milyon sərnişin düşüb ki, bunun da 545 min nəfəri daxili reyslərlə daşınıb.
Hesabat dövründə 2017-ci ilin sentyabrından uçuşlar yerinə yetirməyə başlayan ilk milli lou-koster “Buta Airways” 55 min sərnişinə xidmət göstərib.
Sərnişin dövriyyəsinin 85 faizi beynəlxalq reyslərin payına düşüb. Heydər Əliyev Beynəlxalq Aeroportunun beynəlxalq daşımalarının 43 faizi AZAL-ın və “Buta Airways”in, 57 faizi xarici aviadaşıyıcıların payına düşüb.
Hazırda Heydər Əliyev Beynəlxalq Aeroportu 53 istiqamət üzrə 30 aviaşirkətə xidmət göstərir. Ən məşhur beynəlxalq istiqamətlərin onluğuna - Moskva, İstanbul, Dubay, Kiyev, Tehran, Antalya, Tbilisi, Bağdad, Doha və Sankt-Peterburq daxildir. 2,31 milyon sərnişin bu istiqamətlərə uçub.
Heydər Əliyev Beynəlxalq Aeroportunun yeni aerovağzal kompleksi (Terminal 1) 2014-cü ilin aprel ayında istifadəyə verilib. Onun ümumi sahəsi 65 min kvadratmetr təşkil edir.
Dünyada müxtəlif aviaşirkətlər və hava limanları tərəfindən göstərilən xidmətlərin keyfiyyətinin öyrənilməsi üzrə ixtisaslaşan Böyük Britaniyanın nüfuzlu konsaltinq şirkəti ""Skytrax"" tərəfindən Heydər Əliyev Beynəlxalq Aeroportu 4 ulduza layiq görülüb.
Cari ilin mart ayında Heydər Əliyev Beynəlxalq Aeroportu Rusiya və MDB ölkələrinin bütün hava limanları arasında göstərilən xidmət səviyyəsinə görə ən yaxşılar siyahısına başçılıq edərək Skytrax World Airport Awards mükafatına layiq görülüb.
www.oxu.az
 
"
