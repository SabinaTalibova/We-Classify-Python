"“Instagram”dakı yenilik etirazla qarşılandı – FOTOBir çox istifadəçilərin aktiv istifadə etdiyi “Instagram direct” xidmətinə yenilənmə gəlib.
Oxu.Az xəbər verir ki, bundan sonra insanlar yazışdığı şəxslərin sonuncu dəfə nə vaxt “Instagram”dan istifadə etdiyini biləcəklər.
Qeyd edək ki, bu yenilənmənin gəlməsi bir çox istifadəçiləri sevindirsə də, bunu etirazla qarşılayanlar da olub.
Ancaq məlumat üçün bildirək ki, bu özəlliyi bağlamaq mümkündür. Bu zaman siz də qarşı tərəfin sosial şəbəkədən nə vaxt istifadə etdiyini bilməyəcəksiniz.



Pərviz Hüseyn
www.oxu.az
"

"“Twitter”də istifadəçilərin şəxsi ismarıcları oxunur“Twitter” şirkəti “Project Veritas” təşkilatının istifadəçilərin şəxsi ismarıclarını oxuması barədə bəyanatına münasibət bildirib.
Oxu.Az xəbər verir ki, “Twitter” şirkətinin əməkdaşları vaxtaşırı şəxsi yazışmanı oxuyur.
“Biz mütəmadi olaraq şəxsi ismarıcları oxumuruq. Ancaq vaxtaşırı. Məhdud sayda əməkdaşımız bu məlumatı əldə edə bilər. Biz öz növbəmizdə onlara qarşı çox ciddi giriş protokolu tətbiq edirik”, - deyə şirkətdə birdiriblər.
Şəxsi ismarıcları oxuyan əməkdaşların dəqiq sayı açıqlanmasa da, bunun yüzlərlə insan olması inkar edilib.
Qeyd edək ki, “Twitter”in öz istifadəçilərin şəxsi ismarıcları oxuması barədə məlumat onlar haqqında “virtual profilin yaradılması” və reklam şirkətlərinə sonradan satılması məqsədi ilə edildiyi bildirilib.
A.M.
www.oxu.az
"

"Yeni virus “WhatsApp” yazışmalarını oğurlaya bilir“Kasperski Laboratoriyası” “WhatsApp” messencerdən ismarıcları oğurlaya bilən yeni virus aşkarlayıb. “Skygofree” virusu Android proqram təminatı ilə işləyən mobil qurğuları hədəfə alır.
Oxu.Az xəbər verir ki, bu barədə şirkətin apardığı araşdırmada deyilir.
“Skygofree” virusu iri mobil operatorların saxta saytları vasitəsilə yayılır. Belə saytlarda istifadəçilərə yalandan “interneti sürətləndirən” utilitli proqram yükləmək təklif olunur.
“Skygofree” – bizim indiyə kimi bu platforma üçün üzləşdiyimiz ən güclü casus aləti sayılır”, –deyə analitiklər qeyd edir.
Ekspertlərin yazdığına görə, casus-proqram  telefon danışıqlarını qeydə ala, SMS-ləri və “WhatsApp” yazışmaları, GPS və şəxsi təqvim tətbiqində məlumatlarını oğurlaya bilir. Bundan başqa, mobil telefon açıq olduqda ətrafda olan səsləri yaza bilir. Virusun vasitəsilə kibercinayətkarlar mobil telefonun qoşulduğu Wi-Fi sisteminə müdaxilə edə  bilir.
Araşdırmay görə, “Skygofree” 2015-ci ildən etibarən geniş yayılıb. “Kasperski Laboratoriyası”nın məlumatlarına görə, sonuncu dəfə onun yayılmasına xidmət edən domen ötən ilin oktyabr ayının 31-də qeydə alınıb. Həmin vaxt virusdan başlıca olaraq İtaliyada olan mobil qurğu istifadəçiləri əziyyət çəkib. Ekspertlər virusu hazırlayan virtual-dələduzların məhz İtaliyada olduğuna əmindir.
www.oxu.az
"

"“Azerspace-2” peykinin görüntüləri yayılıb – FOTO Azərbaycanın sayca üçüncü, təyinatına görə ikinci telekommunikasiya peyki “Azerspace-2” 2018-ci ilin aprel ayında Fransanın Ariane-5 raketi ilə Fransız Qvianasının Kuru kosmodromundan orbitə buraxılması nəzərdə tutulur.
“Azərkosmos” ASC-nin Korporativ kommunikasiya departamentindən Oxu.Az-a daxil olan məlumata görə, “Azerspace-2” peykinin orbitə çıxarılması məqsədilə peykin və daşıyıcı raketin hazırlanması üzrə işlər qrafikə uyğun davam etdirilir.
Hazırda yeni peykin istismarı üçün Bakıda və Naxçıvan MR-də yerüstü infrastrukturun modernizasiyası işləri aparılır.
Peyk Avropa, Mərkəzi və Cənub-Qərbi Asiya, Yaxın Şərq və Tropik Afrika ölkələrini əhatə edəcək. “Azerspace-2”  regionda artmaqda olan tələbatı qarşılamaq üçün yüksək texniki imkanlar, əlverişli əhatə zonası və keyfiyyətli xidmət təklif edəcək. Bu peyk həm də birinci telekommunikasiya peyki olan “Azerspace-1”in orbitdəki ehtiyatı olacaq və müştərilərə daha etibarlı xidmət göstərmək və şirkətin göstərdiyi peyk xidmətlərinin hazırkı əhatə zonasını genişləndirmək imkanı verəcək.








A.M.
www.oxu.az
"

"Finlandiya kosmosa ilk kommersiya peykini buraxıbHindistanın şərqindəki Satiş Dhavan adına kosmodromdan Finlandiya istehsalı olan ilk kommersiya peyki buraxılıb.
Oxu.Az xəbər verir ki, bu barədə Finlandiyanın “Yle” teleradio şirkəti məlumat yayıb.
Məlumata əsasən, bu, üzərində hələlik işlərin davam etdiyi radiolokasiya peykləri seriyasından ilk peykdir.
Peykin istehsalçısı olan Finlandiyanın “Iceye” şirkətinin maliyyə direktoru Pekki Laurilanın sözlərinə görə, bu il iki peykin buraxılması nəzərdə tutulur.
“Biz bundan sonra onlarla peyk istehsal etməklə kommersiya fəaliyyətimizi genişləndirəcəyik”, - deyə P.Laurila planlarını açıqlayıb.
Kosmik layihə Aalto Universitetinin peyklər üzrə emalatxanasında başlayıb. Yetmiş kiloqramlıq radiolokasiya peyki hava şəraitindən asılı olmayaraq, günün istənilən vaxtında yerə məlumatlar göndərə biləcək. Peykin məlumatları, ilk növbədə, gəmiçilik üçün faydalı olacaq.
Finlandiya ötən ilin aprelindən kosmos ölkəsi olub. Həmin vaxt ABŞ-da “Aalto-2” adlı ilk kiçik fin peyki buraxılıb. Lakin bu, kommersiya layihəsi deyildi. Kosmos sahəsində nailiyyətlər Finlandiya hökumətini gələcəyin layihəsinə diqqəti artırmağa vadar edib. 2018-ci il yanvarın 12-də prezident Sauli Niyniste ölkə tarixində ilk dəfə kosmos haqqında qanun imzalayıb.
A.M.
www.oxu.az
"

"SOCAR və IBM birgə müəssisə yaratdılar – FOTOSOCAR və IBM şirkətləri “Caspian Innovation Center” adlı birgə müəssisə yaratdıqlarını bəyan ediblər.
Oxu.Az xəbər verir ki, bu barədə SOCAR məlumat yayıb.
Bildirilir ki, yeni analitika və təchizat mərkəzinin əsas məqsədi Azərbaycanda, Xəzər regionunda və digər ölkələrdə, ilk növbədə neft-qaz sənayesi üzrə, rəqabətqabiliyyətli informasiya texnologiyaları (IT), biznes transformasiyası və müvafiq məsləhət xidmətlərini həyata keçirməkdir.
SOCAR-IBM birgə müəssisəsi SOCAR-a və regiondakı digər şirkətlərə rəqəmsal biznes transformasiyası və istehsalat effektivliyinin artırılması ilə bağlı xidmətlərini təklif edəcək. Nəzərdə tutulan transformasiya proqramı IBM-in qabaqcıl təcrübəyə əsaslanan proses və texnologiyalarını Azərbaycan və bütün regiona gətirəcək. Birgə müəssisə Azərbaycanda praktiki həllər və IT ilə əlaqədar analitika üçün baza yaradacaq, bununla da insan kapitalının inkişafına əlavə təkan verəcək.
Bu strateji tərəfdaşlıq platforması SOCAR-ın sənaye təcrübəsi ilə IBM-in yüksək həcmli məlumatların hesablanması və rəqəmsal koqnitiv intellekt (özünütəlim) imkanlarını birləşdirməklə regionda çoxşaxəli sənaye həlləri və yeni səriştəliklərin yaranmasına mühüm töhfə verəcək.
SOCAR-ın prezidenti Rövnəq Abdullayev deyib: “Rəqəmsal biznes transformasiya prosesləri bu gün istehsalat effektivliyinin ayrılmaz şərtlərindən biridir. Yaradılan birgə müəssisə IBM-in qabaqcıl koqnitiv süni intellekt və analitika imkanları ilə birlikdə neft-qaz sənayesinin beşiyi olan Azərbaycanda SOCAR-ın unikal təcrübəsindən yararlanacaq. Bu sinerji bütün region üzrə müxtəlif sənaye sahələrində rəqəmsal transformasiyanı həyata keçirmək potensialına malikdir. Nəticədə, Azərbaycanda yüksək səriştəli və yüksək ödənişli bir çox yeni iş yerləri açıla bilər. Bununla biz insan kapitalının inkişafına daha bir töhfə verir, eyni zamanda, bu töhfəmizi yeni müstəviyə - neft-qaz sənayesinin fövqünə qaldırırıq”.
Nəzərdə tutulan tədbirlər nəticəsində SOCAR IT sahəsində proses və əməliyyatları daha çevik və effektli şəkildə idarə edəcək, istehsalat proseslərində daha çox məlumatların təhlilini daha yüksək sürətlə həyata keçirəcəkdir. Nəticədə, neft və qaz yataqlarında aparılan axtarış-kəşfiyyat işlərinin səmərəsi daha da yüksələcək, ətraf mühitə təsirin azaldılması üçün yeni imkanlar yaranacaq.
Əməkdaşlıq IBM-ə təkcə Azərbaycanda deyil, bütün Xəzər regionunda və onun hüdudlarından kənarda fəaliyyətini genişləndirməyə yardım edəcəkdir.
“SOCAR-IBM birgə müəssisənin yaradılması Dövlət Neft Şirkətinin rəqəmsal transformasiyasını sürətləndirməyə kömək edəcək, eyni zamanda, qlobal enerji sənayesinin inkişafına töhfə verəcək”, - deyə IBM-in qlobal bazarlar üzrə baş vitse-prezidenti Erik Klementi bildirib.
Əldə olunmuş razılığa əsasən, SOCAR-IBM birgə müəssisəsi biznes fəaliyyətlərin intensiv inkişaf etdiyi digər sahələri, o cümlədən yeni coğrafi məkanları və müştəriləri də əhatə edə bilər.
IBM 170-dən çox ölkədə fəaliyyət göstərən qlobal miqyaslı müəssisədir. Bu gün IBM diqqətini koqnitiv həllər (rəqəmsal idrak həlləri), bulud hesablama, təhlükəsizlik kimi mühüm inkişaf sahələri üzərində cəmləyərək, müxtəlif müştəri kontingentinə ən çətin biznes problemlərinin həlli üçün innovativ yollar təklif edir. Dünyanın ən böyük IT və konsaltinq xidmətləri şirkəti olmaqla yanaşı, IBM həm də qlobal biznes və texnologiya lideri kimi cəmiyyətin gələcəyini hərtərəfli formalaşdırmaq məqsədi ilə tədqiqat və inkişaf sahələrinə yeniliklər gətirir. IBM özünün yüksək dəyərli tədqiqat imkanları, texniki inkişaf və istedadlı kadrlar sayəsində çağdaş dünyanın real problemləri üçün çalışan hökumətlər, şirkətlər, mütəfəkkir və fəallarla tərəfdaşlıq edir.
SOCAR 2006-cı ildə İnformasiya Texnologiyaları və Rabitə İdarəsini yaradaraq, şirkətdə rəqəmsal biznes transformasiyanın əsasını qoymuşdur. Son illərdə SOCAR-da biznes resurslarının rəqəmsal planlaşdırılması tətbiq olunmuş, şirkətin struktur bölmələrini əhatə edən korporativ şəbəkə sistemi qurulmuş, elektron sənəd dövriyyəsinin sayəsində kağız üzərindəki sənəd dövriyyəsi ixtisar edilmiş, insan resurslarının rəqəmsal idarə olunması layihəsinə start verilmiş, neft-qaz yataqlarının vahid korporativ məlumatlar bankı yaradılmışdır. Şirkətin müəssisələrində rəqəmsal analitika və proses proqramları istifadə olunmaqdadır, informasiyanın arxivləşdirilməsi və bərpası tam robotlaşdırılmış qurğular vasitəsilə həyata keçirilir. Yeni yaradılmış birgə müəssisə rəqəmsal transformasiya proseslərini yeni müstəviyə qaldıraraq, regionda digər şirkətlərə də səmərəni rəqəmsal islahatlar vasitəsilə artırmaq üçün qabaqcıl analitik və praktiki həllərini təklif edəcək.











A.M.
www.oxu.az
 
"

"İranda “Telegram”a qadağa ləğv edildiİranda “Telegram” mobil tətbiqinin istifadəsinə qoyulmuş qadağa ləğv edilib.
Oxu.Az xəbər verir ki, bu gündən ölkə ərazisində bütün istifadəçilər proqramdan yararlana bilər.
Xatırladaq ki, İran “Telegram”ı bu yaxınlarda ölkədə baş verən ixtişaşlarla əlaqədar bloklamışdı.
E.Ə.
www.oxu.az
"

"Metrodan istifadə edənlər üçün yeni onlayn xidmətAndroid əməliyyat sistemi üzərindən işləyən cihazların sahibləri “Bakı metropoliteni”nin interaktiv xəritəsindən istifadə edə biləcək.
Oxu.Az xəbər verir ki, bu barədə Trend-ə layihənin rəhbəri Şamxal Bayramov məlumat verib.
Onun sözlərinə görə, müvafiq proqramın ilkin versiyası Play Market-də yerləşdirilib.
“Tədbiq Rusiyanın “Yandeks.Metro” proqramının funksiyalarına malik olacaq, bu da nəqliyyatda gedişi planlaşdırmağa, yola sərf edilən vaxtı hesablamağa və optimal marşrut seçməyə imkan yaradacaq. Hələlik mobil tədbiqin cari versiyası informativ xarakter daşıyır, lakin növbəti yenilənmədən sonra proqram interaktiv olacaq və ona yeni funksiyalar əlavə ediləcək”, - deyə layihə rəhbəri bildirib.
E.Ə.
www.oxu.az
"

"Zukerberq özünü üç milyard dollar ziyana saldıMark Zukerberqin “Facebook”un xəbər lentinə ediləcək dəyişikliklər barədədə verdiyi məlumat onu 2.9 milyard dollar ziyana salıb.
Oxu.Az-ın məlumatına görə, bu barədə “Bloomberg” məlumat yayıb.
Qeyd olunur ki, Zukerberqin rəhbəri olduğu şirkətin aksiyaları 3.9 faiz ucuzlaşıb. Beləliklə, onun sərvəti 77.3 milyard dollardan 74.4 milyard dollara düşüb.
Xatırladaq ki, Mark Zukerberq öz sosial media hesabında bildirib ki, “Facebook” sosial şəbəkəsinin xəbər lentində daha çox dost və ailə üzvlərinin paylaşımları görünəcək.
“Biz sosial şəbəkəni bu istiqamətdə ötən ildən dəyişməyə başlamışıq, lakin bu məqsədlə bütün məhsullarımızda dəyişiklik etmək üçün aylar lazım gəldi”, – deyə məlumatda bildirilir.
O əlavə edib ki, əsas dəyişikliklər xəbər lentində nəzərə çarpacaq, orada daha çox dostlardan, ailə üzvlərindən və qruplardan paylaşımlar görünəcək.
Zukerberq xatırladıb ki, “Facebook” insanların bir-birinə yaxın olması üçün yaradılıb, lakin son zamanlar istifadəçilər daha çox şirkətlər, xəbər nəşrləri və bredlərin paylaşdığı tərkiblərin sosial şəbəkədən istifadəyə mane olduqlarından şikayət etməyə başlayıblar.
A.M.
www.oxu.az
"

"Gürcü nazir müavini “Baku Business Factory”nin nümayəndələri ilə görüşüb“Baku Business Factory”nin (BBF) nümayəndələri bu gün Tbilisidə Gürcüstanın iqtisadiyyat və dayanıqlı inkişaf nazirinin müavini Giorgi Çerkezişvili ilə görüşüblər.
Oxu.Az Report-a istinadən xəbər verir ki, BBF-in İdarə Heyətinin üzvü Anar Əskərov görüşdə qeyd edib ki, iki ölkə arasında əlaqələrin inkişafı startap layihələrin əməkdaşlığı üçün əlverişli şərait yaradır. A.Əskərov BBF-in fəaliyyəti, həyata keçirilən layihələrə göstərilən dəstək imkanları ilə bağlı məlumat verib.
Gürcüstanın iqtisadiyyat və dayanıqlı inkişaf nazirinin müavini Giorgi Çerkezişvili ölkəsində startap layihələrinə göstərilən dəstəklə bağlı məlumat verib. O qeyd edib ki, hazırda Nazirliyin əsas hədəfi Gürcüstanın regionlarındakı layihələrə dəstək verməklə onların inkişafını təmin etməkdir.
Görüşdə BBF-lə Gürcüstanın müvafiq təşkilatları arasında əlaqələrin inkişaf etdirilməsi, qarşılıqlı əməkdaşlıq yolları müzakirə olunub.
Qeyd edək ki, “Baku Business Factory” azərbaycanlı iş adamı, “Union Grand Energy PTE” Şirkətlər Qrupunun təsisçisi Anar Əlizadənin təşəbbüsü ilə 2015-ci ilin may ayında yaradılıb. BBF-in əsas məqsədi ölkənin iqtisadi və sosial inkişafına müsbət təsir edəcək perspektivli biznes ideyası olan gənclərə layihələrinin ilkin mərhələsində dəstək göstərməklə bu layihələrin daha sürətlə reallaşmasına və dayanıqlı olmasına şərait yaratmaqdır.
A.M.
www.oxu.az
"

"Başqasının “WhatsApp” yazışmasını oxumağın yolu tapıldıKriptoqrafiya üzrə alman mütəxəssisləri “WhatsApp” tətbiqinin şəxsi çat qruplarına daxil olmağın yolunu müəyyən edib.  
Oxu.Az xəbər verir ki, bu barədə “The Wired” məlumat yayıb.
Araşdırmalar göstərir ki, tətbiqin serverlərinə girişi olan istənilən istifadəçi administratorun icazəsi olmadan şəxsi çat qruplarına yeni istifadəçilər əlavə edə bilər.
Yeni istifadəçinin əlavə olunmasından sonra həmin istifadəçi bütün gələcək yazışmalarla tanış olmaq imkanı qazanır.
Qeyd edək ki, “WhatsApp”da “end-to-end” prinsipli şifrələnmə sistemindən istifadə  olunur. İstifadəçilər, o cümlədən şəxsi çat istifadəçiləri arasında gedən bütün yazışmalar, serverlərdə deyil, istifadəçilərin qurğularında saxlanılır. “The Wired” qeyd edir ki, serverlərə yalnız şirkət əməkdaşları, hökumət adamları və ən öncül hakerlər daxil ola bilər.
“Facebook”un (“WhatsApp”a da sahibdir - red.) təhlükəsizlik xidmətinin rəhbəri “Twitter” hesabında bildirib ki, çat qrupunun  iştirakçıları yeni iştirakçılar əlavə edildikdə bu barədə bütün iştirakçılar bildirişlə məlumatlandırılır və onlar bu halda həmin şəxslə söhbəti davam etdirib-etdirməməyə özləri qərar verir.
www.oxu.az
"

" “Baku Business Factory” Gürcüstanda danışıqlarda – FOTOBu gün Tbilisidə “Baku Business Factory”nin (BBF) nümayəndələri Gürcüstanın İnnovasiya və Texnologiya Agentliyinin rəhbər şəxsləri ilə görüşüb.
Oxu.Az-n xəbərinə görə, BBF-in İdarə Heyətinin üzvü Anar Əskərov Gürcüstanın İnnovasiya və Texnologiya Agentliyinin direktoru George Zviadadze və Agentliyin Beynəlxalq əlaqələr departamentinin rəhbəri Maryam Laşxi ilə görüşü zamanı BBF-in fəaliyyəti, həyata keçirilən layihələrə göstərilən dəstək imkanları, mentorluq, layihələrə investisiyaların cəlb edilməsi və digər məsələlərlə bağlı ətraflı məlumat verib.
Uğurlu keçən görüşdə BBF-lə Gürcüstanın İnnovasiya və Texnologiya Agentliyi arasında qarşılıqlı əməkdaşlıq, bu ölkənin startaplarının Azərbaycanda inkişaf etdirilməsi, Azərbaycanın startaplarının Gürcüstanda inkişafının təmin olunması istiqamətində müzakirələr aparılıb.
İlkin razılaşmaya əsasən, Bakıda BBF-lə Gürcüstanın İnnovasiya və Texnologiya Agentliyi arasında əməkdaşlıq memorandumu imzalanacaq. Bu isə Gürcüstanın startaplarının Azərbaycana, Azərbaycanın startaplarının Gürcüstana daxil olmasına təkan verəcək.
Qeyd edək ki, Gürcüstanın İnnovasiya və Texnologiya Agentliyi 2014-cü ildə yaradılıb. Agentliyin əsas məqsədləri Gürcüstanda innovativ ekosistemin yaradılması, bir sıra sahələrdə innovasiya və texnologiyalardan istifadənin stimullaşdırılması, innovativ sahibkarlığın kommersiyalaşdırılması, İT və innovativ startaplara dəstək vermək və sairdir.
Xatırladaq ki, “Baku Business Factory” azərbaycanlı iş adamı, “Union Grand Energy PTE” Şirkətlər Qrupunun təsisçisi Anar Əlizadənin təşəbbüsü ilə 2015-ci ilin may ayında yaradılıb. BBF-in əsas məqsədi ölkənin iqtisadi və sosial inkişafına müsbət təsir edəcək perspektivli biznes ideyası olan gənclərə layihələrinin ilkin mərhələsində dəstək göstərməklə bu layihələrin daha sürətlə reallaşmasına və dayanıqlı olmasına şərait yaratmaqdır.



































www.oxu.az
"

"“Samsung”dan yeni “Galaxy A8” və “A8+” smartfonlarıYeni il təlaşı səngimədən hər yana “Samsung” şirkətindən yenilik xəbəri yayıldı. Bu, ölkə bazarından da yan keçməyən “Galaxy A8” və “A8+” smartfonlar xəttinin təqdimatıdır.
Oxu.Az-ın xəbərinə görə, yeni xətt Azərbaycan bazarında yanvar ayının axırında satışa çıxarılacaq.
“A8” və “A8+”  smartfonları “sərhədsiz” displey ilə təchiz olunub, lakin əvvəlki modellərdən fərqli olaraq, bu A seriyasında istifadə olunan ən böyük ekrandır. Şübhəsiz ki, belə geniş displeyin həm film seyrində, həm də adi iş prosesində üstünlükləri çoxdur.
2017-ci ilin A seriyasında istifadə edildiyi kimi, yeni smartfonların dizaynında da vəznli və axarlı, zərif xətlərdən istifadə olunub. Yüksək erqonomikası sayəsində hər iki smartfon əldə rahat yerləşir. Metaldan ərsəyə gətirilmiş yan çərçivə isə smartfonlara  incəlik və premiallıq hissi bəxş edir. Yüksək keyfiyyətli plastik və şüşədən hazırlanmış arxa panel hər toxunuşda zərif təəssurat yaşadaraq, cihazların incə obrazını tamamlayır.
Yeni smartfonlar hazırda bazarda mövcud olan ən yaxşı ikili ön kamera ilə təchiz olunacaqlar. İki frontal kamera tək kameranın qeyd edə bilmədiyi hər bir detalı və incəliyi məharətlə əks etdirəcək. İndi bir çoxlarının bəyəndiyi və geniş istifadə etdiyi “Boke” effektini həm də selfilərdə tətbiq etmək olacaq. “Live Focus” funksiyası sayəsində kameranız vacib olan detalları qeyd edəcək. Buraya geniş stiker dəstinin istifadəsini və bir çox “beauty” effektinin tətbiq edilə bilməsini də əlavə etsək, siz smartfonunuzda yerşləşdirilmiş tam funksional və qüsursuz fotoaparata yiyələnmiş olursunuz. Əsas kamera isə işığa həssas obyektiv ilə təchiz olunaraq, zəif işıq şəraitində belə, parlaq və aydın şəkillər çəkməyə imkan yaradacaq.
Yeni smartfonlarının işləmə prosesinə nəzər yetirsək, burada təkmilləşdirilmiş xüsusiyyətlər, yenilənmiş imkanlar və güclü prosessorla üzləşərik. Bu parametrlərin hər biri “Galaxy A8” və “”A8+”-un sürətli və multifunksional cihaz olmalarına işarədir.
Sözsüz ki, “Galaxy A8” və “A8+” smartfonları istifadəçiləri sevindirərək mobil cihazlar bazarında öz xüsusi yerlərini tutacaqlar. Sizi bilmirəm, amma mən 2018-ci ilin “İlkini” səbirsizliklə gözləyirəm.
“Samsung Galaxy A8” və “A8+” smartfonları haqqında əlavə məlumatla Baku Electronics, Irshad Telecom, Kontakt Home, Maxi.Az və Soliton mağazalar şəbəkəsində tanış ola biləcəksiniz.
www.oxu.az
"

"“Baku Business Factory” ilə GCF arasında müzakirələr aparıldıBu gün Tbilisidə “Baku Business Factory”nin (BBF) nümayəndələri Gürcüstanın ən böyük investisiya fondlarından biri olan “Georgian Co-Investment Fund”un (GCF) rəhbər şəxsləri ilə görüşüb.
Oxu.Az xəbər verir ki, BBF-in İdarə Heyətinin üzvü Anar Əskərov GCF-in Maliyyə, risklərin idarə edilməsi və investisiya əlaqələri şöbəsinin icraçı direktoru Tea Coxadze ilə görüşü zamanı BBF-in fəaliyyəti, həyata keçirilən layihələrə göstərilən dəstək imkanları, mentorluq, layihələrə investisiyaların cəlb edilməsi və digər məsələlərlə bağlı ətraflı məlumat verib.
Görüşdə T.Coxadze GCF-in fəaliyyəti  barədə danışaraq bildirib ki, Fond beynəlxalq investorların regionun imkanlarına çıxışın təmin edilməsi üçün investisiya mexanizminin yaradılmasına böyük maraq göstərməsi ilə əlaqədar yaradılıb. Onun sözlərinə görə, GCF özəl investisiya strukturu vasitəsilə investorlara Gürcüstanın sürətlə inkişaf edən sənaye və sektorlarının imkanlarından faydalanmaq fürsəti yaradır.
Görüşdə “Baku Business Factory” ilə “Georgian Co-Investment Fund” arasında qarşılıqlı əməkdaşlıq, Azərbaycan və Gürcüstan startapları arasında əlaqələrin inkişaf etdirilməsi müzakirə olunub.
Qeyd edək ki, “Georgian Co-Investment Fund” (Gürcüstan Ko-İnvestisiya Fondu – GCF) altı milyard dollarlıq özəl investisiya fondudur. GCF fondunun komandit ortaqlar, o cümlədən suveren rifah fondları, mühüm qlobal korporasiyalar və özəl ailə şirkətləri, beynəlxalq və yerli investisiya cəmiyyətləri kimi görkəmli üzvləri var.
Xatırladaq ki, “Baku Business Factory” azərbaycanlı iş adamı, “Union Grand Energy PTE” Şirkətlər Qrupunun təsisçisi Anar Əlizadənin təşəbbüsü ilə 2015-ci ilin may ayında yaradılıb. BBF-in əsas məqsədi ölkənin iqtisadi və sosial inkişafına müsbət təsir edəcək perspektivli biznes ideyası olan gənclərə layihələrinin ilkin mərhələsində dəstək göstərməklə bu layihələrin daha sürətlə reallaşmasına və dayanıqlı olmasına şərait yaratmaqdır.
www.oxu.az
"

"ABŞ İranı sosial şəbəkələri blokdan çıxarmağa çağırdıABŞ prezidenti Donald Trampın administrasiyası İran hökumətini etirazlar fonunda bağlanan Instagram və digər sosial şəbəkələri açmağa çağırıb.
Oxu.Az-ın xəbərinə görə, bu barədə “Associated Press” nəşri yazır.
“Bu sosial şəbəkələr qanuni kommunikasiya vasitələridir”, - Dövlət Departamentinin katibinin müavini Stiven Qoldşteyn bildirib. 
O əlavə edib ki, İranda insanların bu saytlara çıxışı olmalıdır.
S.B.
www.oxu.az
"

"“WhatsApp” işini bərpa etdi – YENİLƏNİB“WhatsApp” messencer proqramında yaranmış problem aradan qaldırılıb. 
Oxu.Az-ın xəbərinə görə, hazırda platforma üzərindən ismarıc yollamaq və almaq mümkündür
23:32
Məşhur mobil mesajlaşma tətbiqi olan “WhatsApp”da problem yaranıb.
Oxu.Az-ın xəbərinə görə, bu barədə proqram istifadəçiləri sosial şəbəkələrdə yazıblar.
Platforma üzərindən ismarıc yollamaq və almaq mümkün deyil. Bu, yalnız Azərbaycanda deyil, bütün dünya üzrə müşahidə olunur.
Bağlantı ilə bağlı problem Bakı vaxtı ilə saat təxminən 23:00-da başlayıb.
Problemin nə vaxt aradan qaldırılacağı ilə bağlı məlumat yoxdur. 
S.B.
www.oxu.az
"

"İran “Telegram” və “Instagram”ı blokladıİran hökuməti ölkədə baş verən kütləvi etiraz aksiyaları fonunda “Telegram” messenceri və “Instagram” fotoservisini bağlayıb.
Oxu.Az-ın xəbərinə görə, bu barədə anonim mənbəyə istinadən İran Dövlət televiziyası məlumat yayıb.
Mənbənin sözlərinə əsasən, bu addım vətəndaşların və ictimai təhlükəsizliyin təmin edilməsinə yönəlib. 
Qərar ölkənin Ali Milli Təhlükəsizlik Şurası tərəfindən qəbul olunub.
S.B.
www.oxu.az
"

"İtaliyada robot kuryer sınaqdan keçirilib – FOTOİtaliyanın “e-nova” şirkəti tərəfindən hazırlanmış iki təkərli “YAPE” dron-kuryerinin ilk sınaqları keçirilib. Qurğunun 2018-ci ilin yanvar ayında “CES” sərgisində təqdim olunması planlaşdırılır.
Oxu.Az  popmech.ru saytına istinadla xəbər verir ki, “YAPE” şəhərin küçələrində avtonom hərəkət etmək üçün GPS, videokameralar və məsafəölçən lazerlərdən istifadə edir. Kuryer, həmçinin müxtəlif parametrləri, xüsusilə işıqforların işini və nəqliyyat axınını izləmək üçün naqilsiz üsulla bütün şəhər üzrə yerləşdirilmiş tənzimləyicilərə qoşulur.
İstifadəçilər dronu mobil proqramın köməyi ilə çağıra biləcəklər. Qurğu sifarişçinin olduğu yerə çatdıqda sifarişçi xüsusi qapaqlı bölməyə 70 kiloqrama qədər yük yerləşdirə və proqramda lazımi təyinat nöqtəsini daxil edə bilər. “YAPE” bir yükləmədə 80 kilometrə qədər məsafə qət etməyə imkan verən elektromotorlar və batareya bloku ilə təchiz edilib. Qurğu saatda 6-20 km sürətlə əsasən səkilər və velosiped yolları üzrə hərəkət edir.
Dron təyinat nöqtəsinə çatdıqda onu qəbul edən şəxs yük bölməsini aça biləcək. Bunun üçün həmin şəxs “YAPE” sistemində öncədən qeydiyyatdan keçməli və sifətin tanınması funksiyasından istifadə etməlidir.



A.M.
www.oxu.az
"

"Ramzan Kadırov “Facebook”dan imtina etdiÇeçenistan prezidenti Ramzan Kadırov “Facebook”dan istifadə etməyəcəyini bildirib.
Oxu.Az xəbər verir ki, bu barədə Ramzan Kadırov “Telegram”dakı açıqlamasında deyib.
“Bu barədə əvvəllər də bildirmişəm. Bir daha deyirəm ki, “Facebook”da mənim yerim yoxdur. Heç vaxt həmin şəbəkədən istifadə etməyəcəyəm. Adıma açılan “Facebook” səhifələri də saxtadır və mənimlə heç bir əlaqəsi yoxdur”, - deyə Ramzan Kadırov bildirib.
Ramzan Kadırov əlavə edib ki, onun adına açılan səhifə hansısa şirkətin mallarını reklam edirmiş. Bu barədə ona sonradan xəbər veriblər.
A.M.
www.oxu.az
"

"Yüz minlərlə istifadəçi “WhatsApp”sız qalacaq“WhatsApp” messenceri 2018-ci ildə bəzi əməliyyat sistemlərini dəstəkləməyəcək.
Oxu.Az-ın xəbərinə görə, bu barədə “International Business Times” nəşri məlumat yayıb.
2018-ci ilin yanvar ayının 1-dən “WhatsApp” messenceri “Windows 8.0” və ondan daha əvvəlki əməliyyat sisteminə malik smartfonlarda, həmçinin “BlackBerry OS” və ya “BlackBerry 10” markalı telefonlarda işləməyəcək.
Bundan əlavə, “Nokia S40”, 2020-ci ildən isə “Android 2.3.7” bazasında işləyən smartfonların sahibləri məşhur messencerə çıxışdan məhrum olacaqlar. 
S.B.
www.oxu.az
"

"Yeni il hədiyyələri haqda düşünürsünüz? Bu halda “Samsung” ən gözəl köməkçinizdirYeni il möcüzələr zamanıdır. Yəqin ki, çoxlarının uşaqlıqda hansı hədiyyə istədiyimizi bilən Şaxta Babanı necə həvəslə gözlədiyimiz yadındadır, axı o, bizə arzu etdiyimiz hədiyyələri gətirəcəkdi. Ən maraqlısı da o idi ki, hər dəfə nə istədiyimizi bilirdi, bu səbəbdən hərdən valideyinlərimizin Şaxta baba ilə əlbir olduğunu da düşünürdük. Böyüsək də, möcüzə həvəsi hələ də içimizdə yaşayır. Bu il doğmalarınızın arzularını gerçəkləşdirmək zamanıdır. Ananızın vitrində olan mikrodalğalı sobaya dəfələrlə baxması, sonra isə uzun-uzun sizə onun bacarıqları və imkanları haqda söhbəti bunun üçün böyük əsasdır. Ananızın arzusunu gerçəkləşdirməniz üçün bu istəyi yerinə yetirməyə sizə hər bir zövqə, istəyə və büdcəyə uyğun “Samsung” sobaları kömək edəcək. Əmin olun ki, bu mikrodalğalı sobaların hazır yemək menyuları və əziyyətsiz təmizlənmə bacarığı ananızı sevindirəcək. Qoy ananızın zərif əlləri “Samsung” sobalarının bio-keramik örtüyünün bəxş etdiyi asan və rahat təmizləmə imkanı ilə dincəlsin. Qoy ananız yorğun iş günündən sonra yeməyini tez qızdırsın, çünki anamıza hər bir rahatlığı yaratmaq bizim borcumuzdur.
Uşaqlıqda sizdən ananızı, ya atanızı çox istədiyinizi soruşanda siz də “Hər iksini!” deyirdinizsə, onda mütləq atanızı sevindirməyi unutmayın. Özünüz düşünün, axı hələ nə qədər atanız sizdən qalan telefonları işlədəcək? Ömür ötüb keçir, atanız isə hələ də yeni telefon işlətməyib? “Samsung” sizə bütün sirlərini açır və 2017-ci ilin smatfonlarını sizə qürurla təqdim edir. Burada öz seqmentində unikal olan və xüsusiyyətləri ilə sizi təəccübləndirən smartfon sırası ilə tanış ola bilərsiniz. Bu məhsul xəttində sizi “Samsung Galaxy S8” və bir çox mükafata layiq görülmüş “Samsung Galaxy Note8” flaqmanlarından tutmuş, ilin ən çox satılan telefonlarından olan “Samsung Galaxy J5” kimi bir çox telefon gözləyir.
Hər kəsin hədiyyəsi hazırdırsa, indi özünüz haqda düşünməyin zamanıdır. Çoxdandır yataq otağınızda televizor çatışmır? Lakin adi televizor deyil, mükəmməl görüntülü, internet dəstəkləyən, smartfonunuzu asanlıqla qoşa biləcəyiniz bir televizor gərəkdir? Bu halda “Samsung UHD TV” ilə tanış olun! UHD TV - “qövsvari” dizaynlı və multifunksional müasir smart TV-dir. Onunla siz həm təbii və canlı görüntüdən həzz alacaq, həm də yeni nəsil televizorların nəyə qadır olduğunu özünüz sınayacaqsınız.
Əminik ki, “Samsung” distribüterləri Baku Electronics, Kontakt Home, Maxi.az, Music Gallery, Optimal və Soliton mağazalar şəbəkəsinə baş çəkməklə siz ürəyinizə yatan, cibinizə uyğun hədiyyə tapacaqsınız. Xüsusi Yeni il təkliflərindən yararlanmağı da unutmayın!
www.oxu.az
"

"Sahib Məmmədov: BBF biznes üçün çox əlverişli imkan yaradırBakı Biznes Fabriki (BBF) biznes üçün çox əlverişli imkan yaradır.
Oxu.Az Report-a istinadən xəbər verir ki, bunu “Kiçik sahibkarların ABAD-la əməkdaşlığının qurulmasına dəstək” mövzusunda keçirilən tədbirdə çıxış edən Azərbaycanın iqtisadiyyat nazirinin müavini Sahib Məmmədov deyib.
S.Məmmədovun sözlərinə görə, biznesə başlamaq istəyən şəxslər BBF-in imkanlarından da istifadə edə bilərlər: “Bakı Biznes Fabriki biznes-inkubator kimi bütün zəruri şəraitlə təchiz olunub. Bu imkanlardan istifadə etmək yeni başlayanlar üçün faydalı ola bilər”.
Nazir müavini həmçinin qeyd edib ki, regionlarda İqtisadiyyat Nazirliyi tərəfindən yaradılmış biznes inkubatorların və ABAD-ın imkanlarından istifadə etmək olar.
E.Ə.
www.oxu.az
"

"Qarabağa qanunsuz pul köçürən sistemin fəaliyyəti dayandırıldıMaliyyə Bazarlarına Nəzarət Palatası (Palata) maliyyə bazarlarının tənzimlənməsi və nəzarəti çərçivəsində ölkə ərazisində fəaliyyət göstərən pulköçürmə sistemləri və onların təqdim etdikləri xidmətləri təhlil edərək, onların etibarlılığına və təhlükəsizliyinə nəzarəti davam etdirir.
Palatadan Oxu.Az-a verilən məlumata görə, nəzarət tədbirləri çərçivəsində Azərbaycan Respublikasının işğal altında olan ərazilərində qeyri-qanuni formada fəaliyyət göstərən pulköçürmə sistemləri də diqqət mərkəzində saxlanılır.
Palata tərəfindən aparılan araşdırmalar nəticəsində “MoneyPolo” pulköçürmə sisteminin beynəlxalq hüquqi normalarını və ölkəmizin ərazi bütövlüyünü tanımayaraq Azərbaycanın işğal altında olan ərazilərinə qeyri-qanuni formada pul köçürmələrini həyata keçirməsi və bunun çirkli pulların yuyulması və terrorizmin maliyyələşdirilməsində mühüm vasitə ola biləcəyi müəyyən edilib.
Qeyd olunanlar nəzərə alınaraq, ölkədə fəaliyyət göstərən banklara və “Azərpoçt” MMC-yə bu pulköçürmə sistemi ilə işgüzar münasibətlərin dayandırılması ilə bağlı tapşırıq verilib.
N.О.
www.oxu.az
"

"Əfsanənin geri dönüşü: “Motorola” yenidən dünyanı və Azərbaycanı fəth edir – FOTO“Motorola” uşaqlardan tutmuş böyüklərədək  hamının tanıdığı brendlərə aiddir. Onun inkişafının tarixi ümumiliklə  mobil sənayenin inkişafının tarixi sayılır.
İlk dupleks kommunikasiya, avtomobil üçün ilk radiotelefon, ilk peycer, Ay astronavtlarını eşitmək imkanı verən səsverici – dünyanı alt-üst edən “Motorola”nın dahi yeniliklərinin siyahısını sonsuza qədər davam etdirmək olar.
Və nəhayət, dünyada ilk mobil telefonun yaradılmasının mənşəyində məhz “Motorola” durur. Əsaslarında müasir mobil avadanlıqlar işləyən protokol və texnologiyaların çoxu “Motorola” şirkəti tərəfdən icad edilib və patentləşdirilib.   
2011-ci ildə istehsal edilmiş dünyada ilk olan barmaq izi skanerli smartfon nəyə desəniz, dəyər. 
Məcazi mənada deyə bilərik ki, ilk dəfə “Motorola” smartfonu alan insan Şekspirin əsərlərini ömrü boyu ingilis dilindən başqa, müxtəlif dillərdə oxuyub və yalnız indi dahi şairin əsərini orijinalda oxumaq fürsətini əldə edir.     
Məşhur ABŞ brendi olan “Motorola” bir neçə seriya möhtəşəm smartfonlar: “Moto C”, “Moto E”, “Moto G”, “Moto Z”  ilə yenidən dünya bazarına qayıdır. Hər sıra müxtəlif alıcılara aid, özünəməxsus bir neçə üstünlük və alıcı üçün cazibədar imkanlara malikdir.
“Moto C” smartfonlar sırasının əsas üstünlükləri - əlverişli qiymət və təklif edilən qızılı, albalı metallik, parıltılı qara korpus rəngləri ilə parlaq, yaddaqalan dizayndır. Parlaq selfilər üçün bu smartfonlar 2 meqapikselli öz işıqlandırması olan ön kamera ilə təchiz edilib,  həmçinin 5-meqapikselli Led Flash ilə əsas kameraya malikdirlər. 
“Moto E” modeli 5000 MAH həcmli akkumulyator sayəsində telefonu uzun müddət işlətmək imkanı vacib olan insanlar üçündür. Bu smartfonun bir neçə dəqiqə ərzində tez enerji yükləmə imkanına malik olan markalı şarj cihazı var. 1280x720 piksel ölçüləri ilə 5,5 düym displey dolğun rəngli şəklin əmələ gəlməsinə imkan verir. Barmaq izləri skaneri isə məlumatların təhlükəsizliyini təmin edir. 
“Moto G” smartfonlar sırası - ABŞ brendinin bestselleri sayılır. Onlar “bütöv metal dizayn”ı ilə xarakterizə edilir. Bu modellərin korpusları yüksək keyfiyyətli alüminiumdan hazırlanıb. 
“Moto Z” flaqmanını xüsusi olaraq qeyd etmək lazımdır. Modullu smartfonlar barədə çox danışılıb, yalnız “Motorola” maraqlı ekosistem yaradaraq onu müvəffəqiyyətlə kütləvi bazara daxil edə bilib. Modullar (Moto MODs) Z smartfonunu əsl fotokamera, yüksək dərəcəli səs gücləndirici, hətta portativ oyun konsolu və ya proyektora çevirir, həmçinin akkumulyator modulu 3-4 günlük avtonom rejimdə işlətmə imkanı verir. 
Uzun illər təcrübəsi, ən müasir texnologiyalar və əsl ABŞ keyfiyyəti – “Motorola” smartfonları adlı ən dadlı təamın tərkib hissələridir.        
“Motorola” brendinin sahibi olan “Lenovo” şirkəti ""Moto""nu ən qısa zamanda  “dünyanın ən yaxşı üç smartfon istehsalçılarından biri” sırasına qaldırmağı planlaşdırır. 
1997-ci ildən respublikamızın telekommunikasiya bazarında öz etibarlılığı və peşəkarlığı ilə məşhur olan “İnteqral” şirkəti Azərbaycanda “Motorola” məhsullarını təqdim edir.  
Bu gün “İnteqral” şirkəti 15 dünya brendinin (smartfonlar, iri və xırda məişət avadanlıqları) rəsmi distribüteridir. “İnteqral” Azərbaycanın bütün bölgələrini öz məhsulları ilə təmin edən güclü diler şəbəkəsidir. 
Onun mağazalar şəbəkəsi və servis xidməti ilə fəaliyyəti  Bakı, Gəncə, Sumqayıt və respublikanın bütün bölgələrini əhatə edir. 20 ildən çoxdur ki, “İnteqral” şirkəti Azərbaycan istehlakçılarını dünya brendlərinin keyfiyyətli, müxtəlif çeşidli məhsulları ilə tanış edir. 
“Motorola” telefonları haqqında daha ətraflı məlumat əldə etmək üçün *9292 qısa nömrəsinə zəng edə, eləcə də, office@integral.az elektron poçtu ilə əlaqə saxlaya və www.integral.az səhifəsinə daxil ola bilərsiniz.

















www.oxu.az
"

"2017-ci ilin ən təhlükəli şifrələrinin reytinqi“SplashData” analitik şirkətinin mütəxəssisləri 2017-ci ilin ən təhlükəli şifrələrinin reytinqini tərtib ediblər. 
Oxu.Az Lent.az-a istinadən xəbər verir ki, mütəxəssislər 5 milyona yaxın sındırılmış şifrəni təhlil edib və belə bir nəticəyə gəliblər ki, artıq dördüncü ildir ard-arda bu siyahıda “123456” kombinasiyası ilk yeri tutur.
İkinci yeri “password” (şifrə) sözü, üçüncü yeri isə “12345678” variantı tutur. 
Qeyd edilir ki, rəqəmli şifrələrlərdən və adlardan başqa, bu il istifadəçilər arasında “Ulduz döyüşləri” kimi kinoepopeya ilə bağlı populyar sözlər yaranıb. Analitiklər qeyd edirlər ki, hakerlər aktual hadisələri və olayları izləyirlər və asanlıqla pop mədəniyyətdən olan terminləri tapa bilirlər. 
Mütəxəssislər vurğulayırlar ki, sözdəki bir hərfin dəyişdirilməsi belə akkauntun müdafiəsinin gücləndirilməsi üçün etibarlı vasitə deyil. Onlar siyahıya düşən bu və ya hər hansı şifrənin variantlarını istifadə etməməyi məsləhət görmürlər.
L.Ə.
www.oxu.az
"

"""Lenovo"", ""Nutanix"" və ""Veeam"" ""Data-mərkəzlərdə ""görünməz"" infrastrukturun qurulması"" adlı konfrans keçirdi15 Dekabr 2017-ci ildə Four Seasons Baku hotelində keçirilən konfrans, biznes üçün innovativ texnoloji həllərin və məlumatların emalı mərkəzlərinin istehsalı sahəsində lider kimi tanınan ""Lenovo"" şirkəti, korporativ bulud hesablamalarının həlləri sahəsində lider olan ""Nutanix"" şirkəti və rezerv kopyalama ilə virtual mühitin monitorinqi üzərində ixtisaslaşmış ""Veeam"" şirkəti tərəfindən təşkil edilib. Tədbir ""Lenovo"", ""Nutanix"" və ""Veeam""ın təklif etdikləri məhsulları əsasında müasir data-mərkəzlərində “görünməz” infrastrukturun qurulmasına həsr edilib.
Konfransda səslənən məruzələr ""Lenovo"", ""Nutanix"" və ""Veeam""ın birgə qurduğu bu həllin komponentlərinin təqdimatına həsr olunub. Həmçinin, Azərbaycanda həyata keçirilən real layihələr də nümayiş etdirilib.
""Nutanix"" şirkətinin Rusiya, MDB ölkələri və Şərqi Avropa üzrə regional direktoru Piter Meycer (Peter Major) qonaqları salamlayarkən qeyd edib ki, ən qabaqcıl texnologiyalar həyat tərzimizi asanlaşdırır, lakin biz onları nadir hallarda görə bilirik. “Onlar gözəgörünməz olublar. Məhz belə görünməz şəkildə çalışan İT infrastrukturunu ən yaxşısı adlandırmaq olar. ""Lenovo"", ""Nutanix"" və ""Veeam"" tamamilə “görünməz” bir infrastrukturda biznes üçün istənilən əlavələri tətbiq etmək imkanı yaradır. Həmin infrastrukturu sayılan saatlarda genişləndirmək və bir toxunuşla idarə etmək mümkündür”.
Daha sonra tədbir iştirakçıları qarşısında ""Nutanix""in nümayəndəsi Roman Xmelevskiy məruzə ilə çıxış edib. O, İT sahəsində “görünməz” infrastrukturun nüansları haqda danışıb. ""Lenovo Datacenter Group"" Departamentinin Azərbaycandakı əsas sifarişçilərlə iş üzrə rəhbəri Rasim Baxşı qonaqları ""Lenovo ThinkAgile"" aparat platforması ilə tanış etdi. ""Veeam"" şirkətini təmsil edən Pavel Kosarev isə məlumatların davamlı qorunması üzrə ən son məhsullarını təqdim edib.
Vendorun təmsilçilərindən başqa, ""Lenovo"" və ""Nutanix""in məhsulları bazasında “fərdi buludun” yaradılması mövzusunda ""Delta Telecom"" şirkətinin nümayəndəsi Rüfət Talıbov da məruzə ilə çıxış edib. “Lenovo"" ilə ""Nutanix""in birgə təklif etdiyi həlli korporativ sifarişçilərimiz üçün məlumatların emalı və saxlanılması üzrə müasir infrastrukturun yaradılması prosesini sadələşdirən bir sistemin yaradılmasına imkan yaradıb. Biz onu keyfiyyət baxımından yeni məhsuldarlıq və effektivlik səviyyəsinə çıxara bildik, eyni zamanda, yatırımlara çəkilən xərcin çıxarılması dövrünü xeyli sürətləndirə bildik.” – deyə ""Delta Telecom"" nümayəndəsi bildirib.
Birgə keçirilən konfrans çərçivəsində ""Bona Dea Azerbaijan"" Beynəlxalq hospitalı timsalında uğur hekayəsi haqqında da danışılıb. Yeni xəstəxanada ""Lenovo"" və ""Nutanix"" məhsulları bazası əsasında ən müasir data-mərkəzi qurulub. “Fərdi buludun” qurulması üzrə unikallığı ilə seçilən bu layihə 72 müxtəlif tibbi əlavənin presedentsiz inteqrasiyasını özündə cəmləşdirir. Həmin əlavələr ""Lenovo HX"" platformasında tibbi proqram təminatlarının dünyaca məşhur istehsalçıları tərəfindən hazırlanıb. Eyni zamanda, əməliyyat sisteminin sonuncu versiyasının ən qabaqcıl imkanları və ""Nutanix""in AHV hipervizoru ilə dəstəklənir. İşəsalınma prosesi iki həftədən də az vaxt aparıb və hal-hazırda sistemi cəmi iki mühəndis idarə edir”, – deyə ""Bona Dea Azerbaijan"" nümayəndəsi Ramiz Şirinov vurğulayıb.
Qeyd edək ki, ""Lenovo"" və ""Nutanix"" tərəfdaşlığının Azərbaycandakı nailiyyətləri ötən ay Nis şəhərində keçirilən ""Nutanix.NEXT"" Avropa konfransında yüksək qiymətləndilib. Azərbaycandan olan nümayəndə heyəti ""Nutanix"" şirkətinin həmtəsisçisi və rəhbəri Diraş Pandeylə (Dheeraj Pandey) və şirkətin prezidenti Sudiş Nairlə (Sudheesh Nair) görüş keçiriblər. Görüş zamanı ""Nutanix"" rəhbərliyi növbəti dəfə qeyd edib ki, yerlərdə olan belə bir əməkdaşlıq dünya səviyyəli yeni qlobal həllərin yaradılması üçün stimul verir.





























www.oxu.az
"

"""Samsung UHD TV"" televizorları ilə ətrafınızı gözəlləşdirin!Gözəl əşyalarla öz ətrafını əhatə etmək istəyi insanın təbiətindən irəli gəlir. Buna misal olaraq, 25 min il bundan əvvəl yaradılan Qobustan qayaüstü təsvirlərini qeyd etmək olar. Qədim insanlar mağaralarında rəsm çəkər, bəzək əşyaları hazırlayardılar. Onların primitiv şüuru belə, gözəllikdən zövq alır, onu öz ətrafında yaratmağa çalışırdı.  Əcdadlarımız kimi, biz də evimizdə səliqə yaradaraq, rahat  bir guşəyə çevirməyə çalışırıq və gün ərzində baş verən bütün çətinlikləri burada unudur, fiziki və mənəvi istirahət edirik.  Alimlər qeyd edir ki, bizim gündəlik gördüyümüz və təmas etdiyimiz əşyalar, xoşbəxtlik hissinə bilavasitə təsir edir. Buna görə ""Samsung"" təkcə multifunksional texnika yaratmaqla qalmır, estetika və dizaynla onu canlandırır. Sizcə, adi smart TV-dən incəsənət nümunəsini necə yaratmaq olar? ""Samsung"" isə bu işin öhdəsindən məharətlə gəlib. Yüksək texnologiya cihazı olmağına baxmayaraq, ""UHD TV"" televizorları, hətta sönmüş vəziyyətdə belə istənilən məkanın bəzəyidir. Televizorun dizaynı hər bir bucaqdan qüsursuzdur – incə korpus, minimastik metal çərçivə və zərif altlıq.
Kənardan baxanda “qövsvari” forma dizayn elementi olduğu təsəvvürü yarada bilər, lakin bu forma  daha dərin məqsəd daşıyır.  “Qövsvari” displey  periferik görmə qabiliyyətini hərəkətə gətirərək, ekranda baş verənlərin ab-havasına dalmağa imkan yaradır. Buna görə “qövsvari” televizor vizual olaraq daha böyük təəssürat yaradır, izlədiyiniz təsvir isə daha keyfiyyətlidir. İncə xətlər və zərif  quruluş təkcə dizayner fikrinin ifadəsi deyil, insan gözünün anatomiyası üzərində qurulmuş bütöv bir elmdir. İnsan gözünün formasını təkrarlayan ""UHD TV""-nin xüsusi görünüşü baxış nöqtəsindən ekranın bütöv sahəsinin eyni məsafədən seyretmə imkanı yaradır ki, bu da öz növbəsində hətta künclərdə yerləşən detalları daha aydın seçməyi mümkün edir. Televizorun bucaqları sizə daha yaxın olaraq, daha geniş görmə sahəsini yaradır.
“Qövsvari” ekran parıltılı səthə malikdir və metalı xatırladan yüksək keyfiyyətli plastik çərçivə ilə əhatəyə alınıb. İncə çərçivə və ekranın şüşəyə bənzər səthi sayəsində displey bir bucaqdan tam qara rəngdə görünür, o biri bucaqdan isə ətrafdakı əşyaları əks etdirərək, məkan sahəsində sanki itir. Televizorun dərin hissəsində sözü gedən  çərçivə daha qalındır, lakin metala bənzər səthi sayəsində yan tərəfdən baxdıqda incə və zərif təsəvvürü  yaradır. Əlbəttə, belə gözəlliyi qonaq otağına qoyub onu yalnız seyr etmək olar, lakin unutmayın ki, əslində, ""Samsung UHD TV"" müasir multimedia mərkəzidir. Siz, sadəcə, sevdiyiniz filmlərə baxmaqla kifayətlənməyərək, boş vaxtınızı internetdə keçirə bilərsiniz və ya smartfonunuzda yerləşən kontetə bir başa televizor ekranında baxa bilərsiniz. Əminliklə dostlarınızı, evdə futbol matçı izləməyə dəvət edə bilərsiniz. ""Samsung UHD TV""-də futbol izləyənlər mütləq razı qalacaq, çünki  müasir texnologiyalar sayəsində bu televizorda təsvir o qədər canlı və təbii ifadə olunur ki, özlərini həqiqətən Kamp Nou stadionunda hiss edəcəklər. Yüksək elm üçün gözəlliyi qurban vermək məcburiyyətindəyik?
Xeyr, ""Samsung"" sübut edib ki, müasir texnologiyalar evinizin bəzəyinə çevrilə bilər. İncəsənətə dəyər verirsiniz və yeni texnologiyalar həvəskarısınız? Onda ""Samsung UHD TV""-ni sınayın!
""Samsung UHD TV"" televizorları haqqında əlavə məlumatı Baku Electronics, Kontakt Home, Maxi.az, Music Gallery, Optimal və Soliton mağazalar şəbəkəsindən əldə etmək olar.
www.oxu.az
"

"Facebook hamını üzdən tanıyacaq – VİDEOFacebook sosial şəbəkəsi sifətin tanınması proqramını işə salır. Sistem hər yüklənilən fotoda qeydə aldığı şəxslərə bildirişi göndərəcək. 
Oxu.Az-ın xəbərinə görə, məhdudiyyətli istifadəyə yüklənilən fotolar istisna olacaq.
Qeyd edilir ki, şirkət bu addımı saxta profillərlə mübarizə aparmaq üçün atır. Bundan sonra özgə şəkilləri “avatar”a yükləmək mümkün olmayacaq. 
Yeni proqram artıq ABŞ-da sınaqdan keçirilib.

S.B.
www.oxu.az
"

"Nazir yeni nəsil şəxsiyyət vəsiqələrinin veriləcəyi tarixi açıqladıAzərbaycandakı Amerika Ticarət Palatası (“AmCham Azərbaycan”) “Hewlett Packard Enterprise” (HP) şirkətinin dəstəyi ilə öz üzvləri üçün nəqliyyat, rabitə və yüksək texnologiyalar naziri Ramin Quluzadənin iştirakı, diplomatik korpusun nümayəndələri də daxil olmaqla, təqribən 150 nəfərin iştirakı ilə tədbir keçirilib.
Oxu.Az xəbər verir ki, R.Quluzadə Strateji Yol Xəritəsi ilə müəyyən edilmiş hədəflərə çatmaq üçün Bakıda və regionlarda genişzolaqlı şəbəkə qurulduğunu, yeni texnologiyalar - o cümlədən, LTE texnologiyası tətbiq olunduğunu qeyd edib. Azərbaycanın regionun ən təhlükəsiz Data Mərkəzinə malik olduğunu xatırladan nazir Yevlax şəhərində Ehtiyat Data Mərkəzinin qurulduğunu bildirib. Mərkəzin fəaliyyətinin genişləndirilməsi üçün bu yaxınlarda “Microsoft” şirkəti ilə memorandum imzalandığı diqqətə çatdırılıb.
Nazir müasir iqtisadi münasibətlər və inkişaf üçün İKT-nin tətbiqinin qaçılmaz olduğunu vurğulayıb. O, bunun üçün elektron mühitin genişləndirilməsinin vacibliyini qeyd edib.
“Elektron xidmətlərin cəmləşdiyi vahid platforma olan “Elektron hökumət” portalı vasitəsilə ümumilikdə 89 qurum tərəfindən vətəndaşlara 440 elektron xidmət göstərilir. Bu say daim artırılır. Portalın daimi istifadəçilərinin sayı 700 mindir. Ümumilikdə elektron xidmətlərə müraciət sayı isə 60 milyonu ötüb. Bilirsiniz ki, elektron mühitin inkişafı üçün vacib infrastrukturlardan biri də elektron imzadır. 2019-cu ildə yeni nəsil şəxsiyyət vəsiqələrinin vətəndaşlara verilməsi nəzərdə tutulur ki, bu şəxsiyyət vəsiqələrində e-imza sertifikatlarının yerləşdirilməsi təmin ediləcək. Hesab edirəm ki, şəxsiyyət vəsiqələrində e-imzanın tətbiqi elektron xidmətlərin və mühitin inkişafına çox müsbət təsir edəcək. “Elektron imza” sertifikatlarının ölkələr arasında qarşılıqlı tanınması ilə bağlı ardıcıl işlər aparılır və  inanırıq ki, bu, iş adamları üçün yeni imkanlar açacaq. İKT sektorunda həyata keçirilən işlərin nəticəsi kimi, beynəlxalq reytinqlərdə əldə etdiyimiz göstəriciləri də diqqətinizə çatdırmaq istərdim”, - deyə o vurğulayıb.
Nazirin sözlərinə görə, Azərbaycan Beynəlxalq Telekommunikasiya İttifaqının 2017-ci il üçün İKT-nin İnkişaf İndeksi üzrə hesabatında dünya ölkələri arasında 65-ci yeri tutur: İqtisadi Əməkdaşlıq Təşkilatına üzv dövlətlər arasında isə 2-ci yerdədir. Nəzərinizə çatdırım ki, Azərbaycan əhalisinin təqribən 80%-i internet istifadəçisidir və ölkəmizdə mobil rabitə abunəçilərinin sayı əhalinin 106%-ni təşkil edir”.
Sektor üzrə həyata keçirilən digər layihələrdən danışarkən nazir “Elektron ticarət”in inkişafına hesablanan “Poçt HUB” layihəsini qeyd edib. O bildirib ki, layihəyə əsasən, Çindən sifariş olunan e-ticarət  məhsulları ""Silk Way"" aviaşirkəti vasitəsilə Azərbaycana gətirilir, “Azərpoçt” bu məhsulları tranzit mərkəzdə çeşidləyir və ünvanı üzrə göndərir. Hazırda dünyanın 17 ölkəsi ilə, o cümlədən ABŞ-la bu istiqamətdə əməkdaşlıq edilir.
Azərbaycan hökumətinin təşəbbüsü ilə reallaşdırılması nəzərdə tutulan “Trans-Avrasiya Super İnformasiya Magistralı” layihəsindən danışan R.Quluzadə bildirib ki, bu il “Bakutel-2017” sərgi-konfransı çərçivəsində iştirakçı ölkə və operatorlarla həlledici görüş keçirilib və layihənin reallaşdırılması üçün birgə büdcənin yaradılması tam olaraq razılaşdırılıb.
Bundan başqa, nazir regionda ilk olaraq Azərbaycanda ən effektiv və müasir səviyyədə sterilizasiya aparılmasına imkan verən yüksək gücə və məhsuldarlığa malik Radiasion Sterilizasiya qurğusu yaradıldığını və bunun iş adamlarına beynəlxalq standartlara cavab verən steril məhsullar istehsal etməyə imkan yaratdığını bildirib.
Startapçılar üçün münbit şərait və ekosistem yaradıldığını deyən R.Quluzadə bunu dövlətin innovativ iqtisadiyyatın perspektiv inkişafına ən real dəstəyi kimi qiymətləndirib. O, yeni İnnovasiya Mərkəzinin yaradılmasının planlaşdırıldığını da qeyd edib.
Azərbaycanın beynəlxalq tranzit daşımalar üçün əlverişli coğrafi mövqeyə malik olduğunu vurğulayan nazir yeni istifadəyə verilən Bakı-Tbilisi-Qars dəmiryolunu Avropanı Asiya ilə birləşdirən ən qısa və etibarlı yol adlandırıb: “Bu gün ölkəmizdə avtomobil yolları yenilənir. Şimal-Cənub nəqliyyat dəhlizinin inkişafına investisiya qoyulur. Ələt qəsəbəsində yeni beynəlxalq dəniz limanının inşasını xüsusi qeyd etmək istərdim. Bu layihə Azərbaycanın tranzit nəqliyyat-logistika qovşağına çevrilməsində böyük əhəmiyyətə malikdir”.








A.H.
www.oxu.az
"

"Azərbaycanda 20-dən çox parkda pulsuz Wİ-Fİ quraşdırıldı - YENİLƏNİBGələn il Bakıda böyük innovasiya mərkəzinin tikintisi planlaşdırılır.
Oxu.Az Report-a istinadən xəbər verir ki, bu barədə rabitə, nəqliyyat və yüksək texnologiyalar naziri Ramin Quluzadə bu gün Bakıda keçirilən Azərbaycandakı Amerika Ticarət Palatasının (AmCham Azerbaijan) üzvlərinin aylıq işgüzar naharı zamanı bildirib.
Onun sözlərinə görə, elektron xidmətlərin cəmləşdiyi vahid platforma olan ""elektron hökumət"" portalı vasitəsilə hazırda ümumilikdə 89 qurum tərəfindən vətəndaşlara 440 elektron xidmət göstərilir. Bu say daimi olaraq artırılır. Portalın daimi istifadəçilərinin sayı 700 mindir. Ümumilikdə elektron xidmətlərə müraciət sayı isə 600 milyonu keçib.
Nazir qeyd edib ki, 2019-cu ildə yeni nəsil şəxsiyyət vəsiqələrinin vətədaşlara verilməsi nəzərdə tutulur ki, bu şəxsiyyət vəsiqələrində e-imza sertifikatlarının yerləşdirilməsi təmin ediləcək: ""E-imza sertifikatlarının ölkələr arasında qarşılıqlı tanınması ilə bağlı ardıcıl işlər aparılır və inanırıq ki, bu, iş adamları üçün yeni imkanlar yaradacaq"".
""Azərbaycanın ""Azerspace-2"" ikinci telekommunikasiya peykinin inşası müəyyən edilmiş plana uyğun aparılır"".
Nazir qeyd edib ki, peykin buraxılışı 2018-ci ilin ortalarına planlaşdırılır.
***
13:59
Azərbaycanda artıq 20-dən çox parkda pulsuz Wİ-Fİ şəbəkəsi quraşdırılıb.
Oxu.Az Report-a istinadən xəbər verir ki, bu barədə rabitə, nəqliyyat və yüksək texnologiyalar naziri Ramin Quluzadə bu gün Bakıda keçirilən Azərbaycandakı Amerika Ticarət Palatasının (AmCham Azerbaijan) üzvlərinin aylıq işgüzar naharı zamanı bildirib.
Nazir qeyd edib ki, turistlərin və vətəndaşların internetə rahat daxil olması üçün işlər davam etdirilir və parklar pulsuz Wİ-Fİ-la təmin olunur.
R.Quluzadə ölkənin ikinci telekommunikasiya peyki olan ""Azerspace-2"" peyki üzrə işlərin plana uyğun getdiyini vurğulayıb.
A.M.
www.oxu.az
"

"Şagirdlərə telefon qadağandır?Azərbaycanda təhsil müəssisələrində zərurət olduğu təqdirdə tədris prosesi zamanı mobil texnologiyalardan - mobil telefonlardan, planşetlərdən istifadə edilə bilər və bununla bağlı Təhsil Nazirliyi (TN) tərəfindən heç bir məhdudiyyət qoyulmayıb.
Oxu.Az xəbər verir ki, bunu Trend-ə TN-nin sektor müdiri Cəsarət Valehov deyib. 
Onun sözlərinə görə, dərs zamanı mobil texnologiyalardan məlumatların vizuallaşdırılması, hansısa bir təqimatın edilməsi məqsədilə, başqa sözlə, mobil texnologiyalar yalnız məqsədli təyinat üzrə istifadə edilə bilər. Digər hallarda isə dərs prosesinə mane olduğu üçün telefon və planşetlərdən istifadə etmək yolverilməzdir.
C.Valehov deyib ki, dərs zamanı məlumatların şagird və tələbələrə mobil texnologiyalardan istifadə etməklə təqdim edilməsi üçün məktəb rəhbərliyinin tabe olduğu qurumlardan, eləcə də, TN-dən xüsusi icazə almasına ehtiyac yoxdur.
O qeyd edib ki, hazırda Azərbaycanda onlarla təhsil müəssisəsi - orta və ali məktəblər tədris zamanı mobil texnologiyalardan istifadə edirlər.
Tədris zamanı mobil texnologiyalardan istifadənin bir çox üstünlüklərinin olduğunu deyən C.Valehov əlavə edib ki, yeni texnologiyalardan müvəffəqiyyətlə istifadə etmə tədris prosesini xeyli sadələşdirir, onu dinamik və çevik edir: ""Məktəblərdə mobil texnologiyalar vasitəsilə ""ağıllı lövhə""lərin bağlantısı qurula və informasiya sinxronluğunun təmini baş verə bilər. Biz çalışırıq ki, tədris zamanı mobil texnologiyalardan daha çox istifadə edilsin. Elektron xidmətin daha geniş şəbəkəsinin qurulması, rəqəmsal mühitin genişləndirilməsi bizim əsas məqsədimizdir. Bununla bağlı biz ciddi platformalar üzərində işləyirik"".
Xatırladaq ki, Qırğızıstan Parlamentinin deputatları ümumtəhsil məktəblərində mobil telefonların qadağan edilməsi təklifi ilə çıxış ediblər.
E.Ə.
www.oxu.az
"

"İsveçrə şirkəti ermənilərə yox dedi – VİDEO“Sviscom” şirkətinin Azərbaycanın işğal olunmuş ərazilərində qanunsuz fəaliyyət göstərən “Karabakh Telecom”la əməkdaşlığı barədə məlumat əldə edən Azərbaycanın bu ölkədəki səfirliyi bu şirkətin rəhbərliyi, həm də İsveçrə Konfederasiyasının dövlət qurumları ilə iş aparıb. İsveçrə hökumətinə “Karabakh Telecom” şirkətinin fəaliyyətinin qanunsuz olduğu izah edilib.
Oxu.Az-ın Xəzər TV-yə istinadən məlumatına görə, Xarici İşlər Nazirliyinin sözçüsü Hikmət Hacıyev bildirib ki, bununla bağlı Nazirlik tərəfindən Nəqliyyat, Rabitə və Yüksək Texnologiyalar nazirliyi ilə uzunmüddətli iş aparılıb.
İsveçrəyə məxsus bir şirkətin ərazi bütövlüyümüzə açıq-aşkar hörmətsizlik nümayiş etdirən qondarma “Karabakh Telecom” şirkəti ilə əməkdaşlığının ikili münasibətlərə xələl gətirdiyi diqqətə çatdırıb. Səfirliyin gətirdiyi dəlilləri, beynəlxalq hüquq prizmasından Azərbaycan tərəfinin haqlı olduğunu, ölkələrimiz arasında dost münasibətləri nəzərə alaraq, “Sviscom” “Karabakh Telecom” ilə əməkdaşlığına xitam verib. Ancaq Hikmət Hacıyev bildirir ki, hələ də bəzi ölkələrin telekommunikasiya şirkətləri işğal altındakı torpaqlarda rouminq xidmətləri göstərməkdə davam edirlər.
İşğal altında olan torpaqlarda bütün fəaliyyətlər kimi telekommunikasiya xidmətlərinin təşkil edilməsi hüququ tamamilə Azərbaycana məxsusdur. Hansısa dövlətin Azərbaycanın icazəsi olmadan bu fəaliyyətlə məşğul olması qanuna ziddir və beynəlxalq hüququn tələbinin kobud şəkildə pozulmasıdır.

S.B.
www.oxu.az
"

"Yatarkən smartfonu yastıq altında saxlamayın! - XƏBƏRDARLIQYatmış insanın yanında saxlanılan smartfonlar sağlamlıq üçün təhlükəlidir.
Oxu.Az-ın Lent.az-a istinadən məlumatına görə, müvafiq hesabatı Kaliforniyanın Səhiyyə Departamenti dərc edib.
Mütəxəssislərin məlumatına əsasən, cihazların elektromaqnit şüalanması xərçəng və sonsuzluq risklərini artırmasına dair daha çox faktlar üzə çıxır. Bununla əlaqədar həkimlər məsləhət görürlər ki, smartfondan istifadə edilmədikcə, onlar insan bədənindən ən azı bir neçə metr uzaqda saxlanılsın. Xüsusilə də bu, uşaqlara aiddir.
Sənəddə vurğulanır ki, cihazlar yeniyetmələrin yuxusuna ziyan vura, psixoloji sağlamlığına zərər verə və diqqətlərinin yayınmasına səbəb ola bilər.
Elektromaqnit şüalanmadan başqa, təhlükəni cihazdan yayılan radio tezliklər də yarada bilər. Xüsusilə də cibdə daşınan cihazlarda bu tezliklər kişilərdə spermanın keyfiyyətinə təsir edə bilər.
Mütəxəssislər dəyən ziyanı azaltmaq üçün cihazı yatan zaman yastığın altında saxlamamağı və ya çarpayının yanında yerləşən dolabın üstünə qoymamağı məsləhət görürlər.
A.H.
www.oxu.az
"

"“Apple” istifadəçilərinin diqqətinə“Apple” şirkəti ""iTunes"" internet musiqi mağazasını 2019-ci ildə bağlamaq istəyir.
Oxu.Az xəbər verir ki, buna səbəb internetdə mahnıların alışının azalması, ""Spotify"", ""Apple Music"" və digər buna oxşar internet musiqi “stream” xidmətlərinin populyaşmasıdır.
""Weraveyou"" saytı bildirir ki, “iTunes”də alınan mahnılar “Apple Music”ə köçürüləcək.
Qeyd edək ki, “iTunes” 2003-ci ildə yaradılıb. İnternet mağazasından mahnı, film, televeriliş, audiokitab və başqa mediakontentlər almaq mümkündür.
E.Ə.
www.oxu.az
"

"Yeni telekanala üç iddiaçı – SİYAHIMilli Televiziya və Radio Şurası (MTRŞ) tərəfindən ixtisaslaşmış (xəbər) televiziya kanalının açılması üçün ümumrespublika televiziya yayımı üzrə Bakı və Abşeron ərazisində 31-ci tezlik resursuna 16 noyabr 2017-ci il tarixdən 16 dekabr 2017-ci il tarixədək elan edilmiş müsabiqə başa çatıb.
Oxu.Az xəbər verir ki, MTRŞ-dan APA-ya verilən məlumata görə, qeyd olunan müddətdə 3 iddiaçı – “BAKU ART LAB” MMC, “Türkel TV” MMC, “MEDİA MASTER” MMC müsabiqəyə sənədlərini təqdim edib.
Qeyd olunub ki, “Televiziya və radio yayımı haqqında” qanunun tələbinə uyğun olaraq MTRŞ tərəfindən müsabiqənin elan  edildiyi gündən 60 gün müddətində müsabiqənin nəticələrinə baxılacaq və müvafiq qərar qəbul ediləcək.
A.M.
www.oxu.az
"

"Telefonla yatmağın ziyanıKaliforniyanın Səhiyyə Departamentinin əməkdaşları xəbərdarlıq ediblər ki, insanlar yuxu zamanı smartfonları özlərindən ən azı bir əl məsafəsində saxlamalıdırlar.
Oxu.Az report-a istinadən xəbər verir ki, bu barədə ""Daily Mail"" məlumat yayıb.
Qeyd edilir ki, mobil telefonlarda şüalanma dozası, hansını ki, insan yuxu ərzində alır, xərçəng və sonsuzluğun inkişafı riskini əhəmiyyətli dərəcədə artıra bilər.
""Telefonu yanında saxlamaq heç vaxt yaxşı ideya hesab edilmir"", - deyə doktor Devra Devis qeyd edib.
Jurnalistlərin sözlərinə görə, mobil telefonların istehsalçılarının özləri faktiki olaraq bu avadanlığın sağlamlıq üçün təhlükəsini bilirlər. Və təlimatlarda onun haqqında xəbərdarlıq edirlər.
Mütəxəssisləri ən çox narahat edən odur ki, insanlar telefonda zəngli saatı quraşdırırlar və onu özlərinin yanına qoyurlar.
A.M.
www.oxu.az
"

"Abunəçilər “Azercell”in xidmətindən şikayət edirlərBakı şəhərinin bəzi ərazilərində “Azercell” şirkətinin göstərdiyi internet xidmətlərində yaranan problemlər hələ də davam edir. Problemlə bağlı şikayətlərin əksəriyyəti Xətai rayonundandır.
Oxu.Az-ın xəbərinə görə, abunəçilərin “Report”a bildirdiyinə görə, hələ noyabr ayında problemlə bağlı şirkətə müraciət olunsa da, problem həllini tapmayıb.
Abunəçilər bildirirlər ki, 3G və 4G paketləri aktiv olunduğu halda faktiki internet sürəti xeyli aşağıdır: 
“3G və 4G sürətli paketlər ümumiyyətlə açılmır, həmin trafikə görə pul ödənilsə də “EDGE” şəbəkəsində xidmət olunur”.
S.B.
www.oxu.az
"

"Bu sahədə xeyli sayda iş yeri yaradılacaq“Azərbaycanda telekommunikasiya və informasiya texnologiyalarının inkişafına dair strateji yol xəritəsi”ndə əks olunmuş tədbirlərin həyata keçirilməsi 2020-ci ilədək ölkə ÜDM-nin 235 milyon manat artırılmasına imkan verəcək.
Oxu.Az-ın Trend-ə istinadən məlumatına görə, bunu İqtisadi İslahatların Təhlili və Kommunikasiya Mərkəzinin icraçı direktoru Vüsal Qasımlı deyib.
V.Qasımlı bildirib ki, göstərilən dövrədək İKT sahəsində 1450 yeni iş yerinin yaradılması gözlənilir: 
“Qarşıya qoyulan tapşırıqların yerinə yetirilməsi ölkəyə iri investisiyalar cəlb etməyə, bank və təhsil sahələrində yeni rəqəmsal texnologiyaların tətbiqinə və s. imkan verəcək”.
İcraçı direktor Dünya Bankının Azərbaycanı İKT sahəsinin inkişaf perspektivləri üzrə TOP-10-luğa daxil etdiyini xatırladıb.
S.B.
www.oxu.az
"

"Azərbaycanda ""PayPal"" tam şəkildə işə başlaya bilərAzərbaycanda ""PayPal"" elektron ödəniş sistemi tam şəkildə funksiya göstərə bilər.
Oxu.Az xəbər verir ku, Trend-in məlumatına görə, bunu ""Texnologiyalar və innovasiyalar: iqtisadi islahatların və inkişafın perspektivləri"" konfransında ""Azexport"" portalının rəhbəri Zaur Qardaşov deyib.
Onun sözlərinə görə, bununla bağlı müvafiq danışıqlar ""PayPal""ın Moskva ofisi ilə danışıqlar aparılır. Yaxın günlərdə ""PayPal""ın nümayəndələrinin Bakıya gələcəyi gözlənilir.
E.Ə.
www.oxu.az
"

"""Samsung"" mikrodalğalı sobaları sizin ən etibarlı köməkçinizdirMüasir dövrdə  mikrodalğalı sobalar hər evin əvəzolunmaz əşyasına çevrilib. Bəzən  mikrodalğalı sobaların bizim üçün etibarlı köməkçi olduğunu anlayıb, o olmadan  necə yaşayacağımızı düşünürük.
Təcrübənin sübut etdiyi isə odur ki, mikrodalğalı sobaların imkanlarından hələ də tam şəkildə istifadə etmirik. Belə ki, mikrodalğalı sobası olan hər kəs internetdə mikrodalğalı sobadan məharətlə istifadə edərək, bir göz qırpımında hazırlanan popkorndan tutmuş, fincanda kapkeyk hazırlama qaydalarına qədər minlərlə maraqlı video və məsləhətlərdən yararlana bilər. 
Təəssüflər olsun ki, bir çoxlarında mikrodalğalı sobalar yalnız rəflərdə tozlanır və ancaq nadir hallarda yemək qızdırmaq üçün istifadə edilir. Lakin bunu səbəbsiz saymaq olmaz, belə ki, bəzi sobalardan istifadə yeni dil öyrənməkdən daha çətindir. Ələlxüsus bu, televizor pultunda 4, telefonda  2 düymə ilə tanış olan, soyuducunun idarəetmə panelinə isə yaxın getməyən insanlara aid edilir. 
Ağlınıza belə gəlməyən imkanları qarşınızda açan intuitiv anlayışlı bu sobalar menyu seçimi olan bir neçə hazırlanma rejiminə sahibdirlər. Rejimlər istifadə üçün çox asandır. Bəli, deyə bilərsiniz ki, hər bir cihazın istifadə kitabçası olur, amma sözün doğrusu odur ki, texnikamız sınmayana qədər biz bu kitabçaları heç axtarmırıq. 
Adətən, yeni aldığımız əşyanı evə yerləşdirəndə sevindiyimizdən o kitabçanı qutu ilə bir yerdə atırıq. Bu səbəbdən bizi düşünən ""Samsung"" sobaların daxili kamerasının üzərində bu menyunu tam şəkildə əks etdirib ki, bundan sonra daha istifadə kitabçasını axtarmağa gərək qalmır. Sadəcə, sobanın qapısını açaraq, bizə lazım olan menyunu tapmağımız kifayətdir. Buna  misal olaraq, qəlyanaltı bölümü, nömrə 7 - Omlet. Ərzaqları hazırlayırıq, sobanın içinə qoyuruq və paneldən bu menyunu seçirik, və budur - dəqiqələr içində nəfis yeməyimiz hazırdır.
Yəqin ki, çox vaxt sobanı təmizləməyi gözümüzün qabağına gətirərək, sevimli  yeməklərimizdən imtina etmək məcburiyyətində qalırıq. Toyuq qızartması hazırlayarkən soba elə qalın yağ ləkələri ilə örtülür ki, bu ləkələri təmizləmək üçün əsl güc tətbiq etməli oluruq, bəzən isə bu proses o qədər ciddi və çətin olur ki, yeni soba almaq fikri bizə daha cəlbedici görünür.
""Samsung"" mikrodalğalı sobaları ilə yorucu təmizliyi unudun! Sobanın daxili kamerası 99% bakteriyalardan qoruyan bio-keramik örtüklə təchiz olunub. Bu örtük asan təmizlənir və sizdən artıq güc tələb etmir. Xüsusi faydalı qida rejimləri ilə isə hətta “qızardılmış” yeməkləriniz xeyirli olacaq. Siz həm yağ istifadə etmədən yemək bişirə bilərsiniz, həm də ""Triple Distribution System""in imkanlarından yararlana bilərsiniz. TDS - mikrodalğaların üç qat paylanma sistemi - sayəsində yeməkdə daha çox vitamin qalır, və bişirmə tam və bərabər şəkildə həyata keçirilir. Bu texnologiya mikrodalğaları kameranın bütün səthinə bərabər paylayır və yeməyi onun hər bir nöqtəsini əhatə edərək bişirir.
""Samsung"" mikrodalğalı sobaları həyatınızı asanlaşdıraraq, yemək bişirməyi həzzə çevirəcək. İndi istədiyinizi sevə-sevə bişirin! ""Samsung"" mikrodalğalı sobaları haqqında əlavə məlumat almaq üçün Baku Electronics, Kontakt Home, Optimal, Maxi.Az və Music Gallery mağazalar şəbəkələrinə müraciət edə bilərsiniz.
www.oxu.az
"

"Azərbaycanda ""Instagram"" dələduzluğu - Diqqətli olun!“Bu adam onlarla desəm, az olar, bəlkə də, yüzlərlə insana qarşı dələduzluq edib”.
Oxu.Az Bizimyol.info-ya istinadən xəbər verir ki, Emil Əmiraslanov sosial şəbəkə istifadəçilərini diqqətli olmağa çağırıb. O, qardaşının başına gələnləri başqalarının yaşamasını istəmir. Belə ki, Emil Əmiraslanovun ailə üzvü dələduzluğun qurbanı olub. Onun qardaşı Əli Əmiraslanov ""Instagram"" səhifəsini satın almaq üçün özünü Ramin İsmayılov kimi təqdim edən şəxslə elektron poçt vasitəsilə əlaqə saxlayıb.
“Qardaşıma deyib ki, pulu İsmayılov Ramin Musa oğlunun adına göndər, mən Bərdədə götürəcəyəm. Bundan sonra Əliyə e-mail ünvanını və şifrəni verəcəyini bildirib”, – Emil deyir.
Ə.Əmiraslanov Ramin adlı şəxsin dediyi kimi edib. Lakin həmin şəxs vədinə əməl etməyib. Pul göndərildikdən sonra o, Əli Əmiraslanovun mobil nömrəsini bloklayıb. Başqa bir nömrə ilə əlaqə saxlanılsa da, Əmiraslanov R.İsmayılov tərəfindən təhqir edilib.
Bərdədə yaşadığını dediyi üçün zərərçəkmiş rayonun Baş Polis İdarəsinə zəng vurub və şikayətini bildirib. İdarədən məsələdən xəbərdar olduqlarını bildiriblər. Həmin şəxs barədə dəfələrlə idarəyə müraciət edildiyi söylənilib. 
A.H.
www.oxu.az
"

"""iPhone""lar yeni batareya ilə təchiz ediləcək""Apple"" şirkəti ""OLED"" ekranlı gələcək smartfonlar üçün ""L"" hərfi şəklində olan batareyaların hazırlanması ilə məşğuldur.
Oxu.Az ICTnews-a istinadən bildirir ki, ""KGI Securities"" şirkətinin analitiki Minq-Çi Kuonun sözlərinə görə, gələcək modellərin akkumulyator tutumu artırılacaq. Yeni batareyaların tədarükçüsü qismində Cənubi Koreyanın ""LGC"" şirkətinin çıxış edəcəyi gözlənilir.
Məlumata görə, smartfonların ölçüləri azaldıqca istehsalçılar daxili elementlərin yerləşdirilməsi üzrə məhdudiyyətlərlə üzləşirlər. Batareya, adətən, telefon konstruksiyasında ən böyük hissələrdən biri olur və qurğunun qalınlığına və xarici görünüşünə təsir göstərir.
Akkumulyatoru gücləndirməklə yanaşı, ""iPhone X"" modelinin innovativ lakonik dizaynını saxlamaq üçün ""Apple"" şirkəti batareyanı cütlənmiş - latın qrafikasının ""L"" hərfi formasında hazırlayıb. Yeni qurğunun təqdimatı ərəfəsində batareyanın birkomponentli olacağı ilə bağlı şayiələr dolaşsa da, istehsalçıların planlarının həyata keçməməsi səbəbindən iki akkumulyator bir modulda birləşdirilib.
""Apple"" və ""LGC"" şirkətləri əməkdaşlıq qura biləcəyi təqdirdə növbəti ildə ""OLED"" ekranlı 5,8 düym diaqonallı və akkumulyator tutumu 2 900 milliamper/saatdan 3 min milliamper/saatadək ""iPhone"" modeli və akkumulyator tutumu 3 300 milliamper/saatdan 3 400 milliamper/saatadək 6,5 düym diaqonallı versiya təqdim oluna bilər.
Müqayisə üçün qeyd edək ki, ""iPhone X"" modelində enerji elementinin tutumu 2,716 milliamper/saata bərabərdir.
A.M.
www.oxu.az
"

"""Kasperski"" ABŞ-da qadağan edildiABŞ-ın dövlət qurumlarına Rusiyanın ""Kasperski Lab"" şirkətinin proqram təminatından istifadə rəsmən qadağan edilib.
Oxu.Az Report-a istinadən xəbər verir ki, bu müddəa ölkənin gələn il üçün nəzərdə tutulan müdafiə büdcəsində öz əksini tapıb. Müvafiq sənədi çərşənbə axşamı Ağ ev rəhbəri Donald Tramp imzalayıb. Qadağa bu il oktyabrın 1-dən etibarən qüvvədədir. Bu tarix 2018-ci maliyyə ilinin başlanğıcı sayılır. ABŞ-ın Daxili Təhlükəsizlik Nazirliyi bu qadağanı sentyabrda tətbiq edib. İdarədə güman edirlər ki, ""Kasperski Lab""ın proqram məhsulları ölkənin milli təhlükəsizliyinə ziyan vura bilər.
Öz növbəsində, ""Kasperski Lab""dan bildiriblər ki, şirkətin heç bir kibercasusluğa adiyyəti yoxdur.
Şirkət dekabrın 7-də Vaşinqtondakı ofisini bağladığını elan edib.
L.Ə.
www.oxu.az
"

"İnsanların 80 faizi smartfonla yatır - SORĞUABŞ-ın “Deloitte” təhlil mərkəzinin mütəxəssisləri bildiriblər ki, insanların 80 faizi yuxuya getmək üçün bir saat smartfonlarında “otururlar”.
Oxu.Az-ın Lent.az-a istinadən məlumatına görə, sorğuda 18 yaşdan 75 yaşa qədər 2 mindən artıq vətəndaş iştirak edib.
Onların 81 faizi etiraf edib ki, yatmazdan əvvəl smartfonlarında “otururlar”. Bununla belə, onların 14 faizi isə elektron cihazlarından yuxuya gedən ana qədər istifadə edirlər. Demək lazımdır ki, bu tendensiya olduqca dəhşətlidir. Çünki belə bir vərdiş pis yuxuya və gün rejiminin aşağı düşməsinə səbəb ola bilər.
Bundan qurtulmaq üçün mütəxəssislər telefonu otağın o biri başında saxlamağı məsləhət görürlər. Həmçinin onlar telefonu “Narahat etməyin!” rejiminə çevirib, onsuz yatmağı məsləhət görürlər.
L.Ə.
www.oxu.az
"

"Azərbaycanda vahid çağrı mərkəzi yaradılır2018-ci ilin yanvarından Azərbaycanda “155” vahid dəstək xidmətinin çağrı mərkəzi fəaliyyətə başlayacaq.
Oxu.Az xəbər verir ki, bu barədə Trend-ə layihəyə yaxın mənbə məlumat verib.
Çağrı mərkəzi Nəqliyyat, Rabitə və Yüksək Texnologiyalar Nazirliyinin bir sıra struktur bölmələrini birləşdirəcək.
Məlumata görə, yeni çağrı mərkəzi vətəndaşların “Aztelekom” MMC, “Bakı Telefon Rabitəsi”, elektron xidmətlər, elektron imza ilə bağlı müraciətlərinə cavab verəcək.
Vahid çağrı mərkəzi vasitəsilə, həmçinin “107”, “109” və “153” (dərman preparatları barədə məlumat xidməti) xidmətlərindən istifadə etmək mümkün olacaq.
E.Ə.
www.oxu.az
"

"""WhatsApp”da daha bir yenilik ""WhatsApp”da yazışarkən “Youtube” videolarını izləyə biləcəksiniz.
Oxu.Az Metbuat.az-a istinadla xəbər verir ki, əgər əvvəl “WhatsApp”a gələn videolara baxmaq üçün çıxış edib, ""Youtube""a daxil olurduqsa, artıq buna ehtiyac qalmayıb. Mobil platformanın İOS cihazlar üçün istifadəyə verdiyi yenilikdən artıq Android istifadəçiləri də yararlana biləcək. Tətbiqdən istifadə etmək üçün videolink mobil cihaz üzərindən göndərilməlidir. Siz ""WhatsApp”da olarkən kənarda kiçik pəncərə içərisində video açılacaq. Artıq videoya baxa-baxa yazışmağa davam edə biləcəksiniz.
L.Ə.
www.oxu.az
"

"Samsung mikrodalğalı sobaları– çoxproqramlı ağıllı məişət texnikasıUşaqlıqdan anamın donu gec açılan çox buzlu toyuq almamaq  xahişini xatırlayıram.Lakin, anamın bu istəyi, xüsusən evə qonaq gəldiyi zaman, yaxınlıqda olan mağazaya girib oradaolan istənilən  toyuğu aldığım kimi anlarda həyata keçmirdi.Sonrakı  mərhələ isə yazıq anamın toyuq adı altında aldığım buz parçasını hər yolla əritməyə çalışması olurdu. Nə yaxşı ki, indi həyatımız asanlaşıb, çünki Samsung mikrodalğalı sobalarının“Sürətli don açma” funksiyası var. İsti suda buz əritmə dövrünə son! İndi ağıllı mikrodalğalı sobada don açmaq çox asandır, çünki
Samsung öncədən hər məhsula uyğun rejim hazırlayıb. Bu sobalarda məhsulun çəkisini nəzərə alan, ayrı ayrılıqda balıq, toyuq və ət üçün rejimlər nəzərdə tutulub. Gəlin bu prosesi yaxından izləyək.Əti götürürük və qaba qoyub mikrodalğalı sobaya yerləşdiririk.  Sonra “Sürətli don açma” funksiyasını seçirik, ardınca məhsuluvə onun çəkisini qeyd edərək, “start” düyməsini basırıq. Bir müddət keçdikdən sonrasoba səs siqnalı ilə prosesi dayandırır.  Bu zaman ərzağın hər tərəfdən bərabər şəkildə buzlardan azad olması üçünonu çevirib yenidən kameraya yerləşdirib “start” düyməsinə basırıq, və proses dayandığı yerdən davam edir.
Mikrodalğalarınüç qat paylanma sistemi (Triple Distribution System) sayəsində nəinki don açma, həmçinin, yeməklərin bərabər şəkildə qızdırılması da təmin edilir.Samsung mikrodalğalı sobalarının köməyi ilə istənilən yeməyi qızdırarkən onun tam isindiyinə əmin ola bilərsiniz, belə ki, Triple Distribution System dalğaları kameranın bütün sahəsi üzrə bərabər paylayır.
Lakin, Samsung sobalarının imkanları bununla kifayətlənmir. Yeni sobalar  sadə sıyıqdan başlayaraq tomat souslu nəfis balığa qədər bir çox yemək üçün hazır menyu ilə təchiz olunub. Sağlam həyat tərzini seçənlər üçün isə burada faydalı yeməklər hazırlamaq üçün rejimlərdə nəzərdə tutulub. Bəzi modellər isə qril ilə təchiz olunub ki, xırtıltılı toyuq qızartmasını tez bir zamanda bir damla belə yağ və ya mayonez istifadə etmədən hazırlamaq mümkündür. Bütün multifunksionallığına baxmayaraq, Samsung sobaları həmdə büdcənizə qənaət edir. ECO Mode qənaət rejimi gözləmə zamanı enerji sərfiyyatını tənzimləyərək elektrik enerjisinə olan ödənişlərinizi azaldır. Bu çox vacib amildir, çünki günün 24 saatı mikrodalğalı soba enerji xəttinə qoşuluolaraq gözləmə rejimində olur. 
Müasir həyat ritmində xanımlarımızın əməyini asanlaşdıran intellektual texnikaya böyük yer ayrılır, mikrodalğalı soba isə, sözsüzki,sizin vaxtınıza və pulunuza qənaət edir.
Samsung mikrodalğalı sobaları haqqında əlavə məlumat almaq üçün Baku Electronics, Kontakt Home, Optimal, Maxi.Az və Music Gallery mağazalar şəbəkələrinə müraciət edə bilərsiniz.
www.oxu.az 
 
"

"""Nar"" ""BakuTel"" stendində keçirilmiş müsabiqənin qalibləri mükafatlandırıldı""BakuTel-2017"" 23-cü beynəlxalq “Telekommunikasiya və informasiya texnologiyaları” sərgisində uğurla iştirak edən “Nar” ən son yeniliklərini nümayiş etdirib. 
Dörd gün davam etmiş sərgi müddətində “Nar” stendi ziyarətçilərin böyük marağına səbəb olub. Burada maraqlı təqdimatlar, bir çox sınaqlar keçirilib, müsabiqələr və müxtəlif yarışmalar təşkil edilib. Maraqlı təqdimatlar və ziyarətçi axını sayəsində “Nar” stendi sərginin ən çox ziyarət edilən stendi seçilib. 
Bakı Ekspo Mərkəzində keçirilən sərgi günlərində “Nar” stendində təşkil edilmiş müsabiqələr böyük maraq doğurub. Sərginin keçirildiyi günlərdə “İrşad Electronics” mağazalar şəbəkəsi ilə birgə təşkil edilmiş müsabiqədə “Nar” stendinin ziyarətçiləri, hər gün bir smartfon olmaqla, ümumilikdə dörd dəyərli smartfon qazanıblar. Sərgi iştirakçıları mobil operatorun ən son məhsul və layihələri ilə bilavasitə tanış olmaq fürsəti qazanıblar və “Nar” şəbəkəsinin təqdim etdiyi yüksəksürətli internet bağlantısını test ediblər. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. Mobil operator şəbəkə keyfiyyətinin davamlı təkmilləşdirilməsi strategiyası çərçivəsində səs keyfiyyətinin nəzərəçarpacaq dərəcədə artımını və səsin təmiz ötürülməsini təmin edən “HD-Voice” (High Definition Voice) xidmətini təqdim edib. “Nar” şəbəkəsi hazırda ölkə ərazisinin 93%-ni əhatə edir və 6500-dən artıq baza stansiyası ilə 2 milyondan çox abunəçiyə yüksəkkeyfiyyətli xidmət göstərir.
www.oxu.az
"

"""Samsung UHD TV"" – təsvirin yeni dünyasıHəyatınızda nə zamansa Sibir pələngini görmək şansınız nə qədər realdır?
Təxminən milyonda bir ehtimal, belə ki,  bu zolaqlıların nəsli kəsilmək üzrədir və dünyada bu növün mindən az fərdi qalmaqdadır. Sözsüz ki, ekspedisiya təşkil edib, uzaq ölkələrə gedə bilər və Sibir pələngi axtarışına çıxa bilərsizniz, lakin bu halda da bu nadir heyvanı görmək sizə nəsib olmaya bilər. Hazır ustalıqla çəkilmiş materiallar olduqdan sonra bu qədər əziyyət kimə lazımdır?
Xüsusilə, bu materialları ""Samsung UHD TV""-də izlədikdə görünütü o qədər dəqiq olacaq ki, siz unikal zolaq rəsminin ən xırda detallarını seçərək iki pələngi bir-birindən ayırd edə biləcəksiniz.  ""Samsung"" təsvir keyfiyyətini mükəmməlləşdirərək onu adi funksiyalar və texnologiya  kimi deyil, bir sənət əsəri kimi təqdim edir.
""UHD"" (UltraHighDefinition) televizorun görüntünü maksimal real və icazəli ötürməsidir. Əslində, təsvir ötürülməsi prosesi ""Samsung UHD TV""-də daha mürəkkəb qurulub.
Gəlin bu prosesə daha yaxından baxaq. Film izlədikdə ən çox nəyi arzulayırsınız? Görüntünün “həcmli” olmasını, belə ki, ekranda  seyr etdiklərimizin bir-birindən hansı uzaqlıqda yerləşdiyini anlamaq çətin olur və təsvir “yastı” görünür. ""Samsung""un Auto Depth Enhancer təsvir dərinliyini artıran texnologiyası sayəsində görüntünün fərqli nöqtələrində təzadlığın tənzimlənməsi ilə onu daha real və canlı etmək mümkündür. Sadə dildə desək, hər kadr 3 zonaya bölünür: fon, mərkəzi zona (hərəkət zonası) və frontal zona (hərəkətdən qabaq zona). Bu zonalar parlaqlıq, təzadlıq və rəng göstəriciləri əsas götürülərək bölünür.  Bundan sonra, tamaşaçının görüntünü daha maraqlı və canlı seyr etməsi üçün Auto Depth Enhancer təzadlıq səviyyəsini avtomatik optimallaşdıraraq təsvir dərinliyini daha dolğun edir. Yadınızdadır, əvvəllər biz təzadlığın, parlaqlığın və rəngin hər bir faizini özümüz tənzimləyirdik ki, görüntü istədiyimiz kimi alınsın, indi isə ""Samsung UHD TV"" hər bir hesablamanı və tənzimləməni özü edir. Bu həqiqətən həyatımızı rahatlaşdıracaq bacarıqdır.
Həmçinin, ""Samsung UHD TV""-in inanılmaz parlaqlığı HDR texnologiyası vasitəsi ilə təmin edilir. High Dynamic Range – mənası tam aydın olmayan əcnəbi sözlərdən biridir, onu adiləşdirsək HDR funksiyası təsvirin həm qaranlıq, həm də işıqlı hissələrinin bir kadrda ifadə edilməsi deməkdir. Gəlin insan gözü ilə müqayisə edək, o, həm qaranlıq həm də işiqlı mühitdə eyni anda çox az detal seçə bilir, çünki olan işıqlandırmaya öyrəşmək üçün göz bəbəyinə müəyyən bir vaxt tələb olunur.  İndi bir anlıq düşünün ki, HDR-ın köməyi ilə siz görüntünün qaranlıq və işıqlı hissələrini eyni anda görürsünüz!
Və ən maraqlı yenilik, ""Samsung UHD TV""-nin adi televizorlardan bir neçə dəfə daha çox rəng çaları ifadə etmək imkanı yaradan  Active Crystal Color və Dinamic Crystal Color sistemləri ilə təchiz olunmasıdır. Və bu təkcə adi göy qurşağı rənglərini deyil, çoxsaylı incə rəng çalarlarını ötürmə qabiliyyəti deməkdir. İndi televizorunuz hər rəngi dolğun və parlaq ifadə edir, görüntünü isə təbii və canlı ötürür.
""Samsung UHD TV"" ekranlarından istənilən görüntünü canlandıraraq sizi başqa dünyalara aparır. ""Samsung UHD TV"" televizorları haqqında əlavə məlumatı Baku Electronics, Kontakt Home, Maxi.az, Music Gallery, Optimal və Soliton mağazalar şəbəkəsindən əldə etmək olar.
www.oxu.az
"

"""Instagram"" öz messencerini sınaqdan keçirir""Instagram"" sosial şəbəkəsi ayrıca ""Direct messenger""ini sınaqdan keçirməyə başlayıb.
Oxu.Az bu barədə ""The Verge""yə istinadən xəbər verir.
Messencer əlavəsi test rejimindədir və ondan İsrail, İtaliya, Portuqaliya, Türkiyə, Çili və Uruqvayın iOS və Android istifadəçiləri yararlana bilirlər.
Messencerin qlobal istifadəyə veriləcəyi tarix açıqlanmır.
N.O. 
www.oxu.az
"

"Regionlarda pulsuz “Wi-Fi” olacaq – VİDEOBölgələrdə yaşayan və mütəmadi şəkildə internetdən istifadə edən vətəndaşlara şad xəbərimiz var. Artıq regionlardakı parklarda da pulsuz “Wi-Fi” şəbəkəsi olacaq.
Oxu.Az-ın Xəzər TV-yə istinadən məlumatına görə, Nəqliyyat, Rabitə və Yüksək Texnologiyalar nazirinin müavini Elmir Vəlizadə bildirib ki, hazırda Bakıdakı bütün böyük parklarda pulsuz “Wi-Fi” xidməti var. Layihə gələcəkdə də davam etdiriləcək və bölgələrdəki parklar da pulsuz “Wi-Fi” ilə təmin olunacaqlar.
Nazir müavini həmçinin qeyd edib ki, Azərbaycanın ikinci peyki yaxın aylarda orbitə göndəriləcək.
Gələn il orbitə buraxılacaq “Azərspace-2” peykinin əhatə dairəsi Avropa, Yaxın Şərq, Afrikada Böyük Səhra, eləcə də Mərkəzi və Cənubi Asiya olacaq.

S.B.
www.oxu.az
"

"2018-ci ilin əsas kibertəhlükələri açıqlandıKasperski Laboratoriyası"" şirkətinin 2018-ci ilin əsas kibertəhlükələri haqda proqnozuna görə texnoloji müəssisələr və proqram təminatı hazırlayanlar hakerlərin hədəf nöqtəsində olacaq.
Ekspertlər hesab edirlər ki, qanuni proqram istehsalçılarına edilən hücumların sayı artacaq.
Oxu.Az ICTnews-a istinadən xəbər verir ki, proqnoza əsasən, zərərverici proqram təminatının texnoloji şəbəkədəki aktivliyindən yaranan zərər həmin proqram təminatı tərəfindən korporativ şəbəkədə yaradılan zərəri ötə bilər və texnoloji infrastruktura hücum zamanı personalın fəaliyyəti çox vaxt effektsizdir. Bu amillərin məcmusu sənaye sistemlərini haker hücumları üçün cəlbedici edir.
""Kasperski Laboratoriyası""nın proqnozuna görə, gələn il avtomobillərə qurulmuş əməliyyat sistemləri və fərdi tibbi qurğular hakerlərin hədəfində olacaq.
""Mütəxəssislərin fikrincə, 2018-ci ildə hakerlər internetə yeni qoşulmuş sistemlərə (məsələn, avtomobil və tibbi qurğular) hücum etməyə başlaya bilərlər. Məsələn, hakerlər avtomobil sahibinin smartfonunu yoluxdura və avtomobilin müxtəlif funksiyalarını idarə edən mobil proqramı manipulyasiya edə bilərlər.
Ekspertlərin qiymətləndirməsinə görə, gələn il internetə qoşulmuş tibbi qurğuların sayı 19 milyonadək artacaq. 100 milyon fitness treker daxil olmaqla tibbi qurğular hakerlərin maraq dairəsində olacaqlar. Belə qurğulara edilmiş hücumlar sahibin fərdi məlumatlarının oğurlanması ilə nəticələnə bilər ki, bu da pasiyentin həyatı üçün təhlükəlidir.
Həmçinin şirkətin xəbərinə görə, hakerlər smartfon və planşetlərə hücum etməyə davam edəcəklər, istifadəçi pullarının mümkün bütün mənbələri kibercinayətkarların maraq dairəsində olacaq.
Nəhayət, şirkətin analitikləri belə hesab edirlər ki, yaxın aylarda ev routerləri və modemlər kibertəhlükə altında olacaqlar. Ekspertlər bu qurğuların müdafiəsi üçün istifadəçilərə onların standart zavod parollarını dəyişdirməyi tövsiyə ediblər.
L.Ə.
www.oxu.az
"

"2018-ci ildə mobil proqramlara 110 milyard dollar xərclənəcək“App Annie” şirkətinin yeni hesabatına əsasən, 2018-ci ildə istifadəçilər mobil proqramlara 110 milyard ABŞ dolları xərcləyəcəklər.
Şirkətin analitikləri bildiriblər ki, 2018-ci ildə mobil proqramlara xərclər ötən illə müqayisədə 30% artacaq. İstifadəçilər əvvəlki kimi oyunlara çox pul xərcləyəcək. Ancaq “App Annie” şirkətindən bildiriblər ki, oyunlar əvvəlki kimi, ən gəlirli kateqoriya olsa da, ancaq abunə təklif edən mobil proqramlar oyun kateqoriyasına ciddi rəqibdir.
Oxu.Az ICTnews-a istinadən xəbər verir ki, Çin, Hindistan və Braziliya sakinləri 2018-ci ildə mobil proqramlara daha çox pul xərcləyəcəklər.
Hesabatda artırılmış reallıq proqramları xüsusi vurğulanıb. Analitiklər 2017-ci ilin göstəricilərinə əsaslanaraq 2018-ci ildə bu tip proqramların inkişafını proqnozlaşdırırlar.
2017-ci ildə striminq videoservislər xeyli populyarlaşıb və 2018-ci ildə sə bu gözlənilir. 2016-cı illə müqayisədə 2017-ci ildə “iOS” istifadəçiləri arasında müxtəlif videoservislərə xərclər 85%, “Android” qurğu sahibləri arasında 75% artıb.
L.Ə.
www.oxu.az
"

"Yeni nəsil şəxsiyyət vəsiqələrinin əlavə üstünlükləri açıqlandıYeni nəsil şəxsiyyət vəsiqələrinə ""elektron imza"" sertifikatlarının daxil edilməsi üçün Nəqliyyat, Rabitə və Yüksək Texnologiyalar Nazirliyinin Məlumat Hesablama Mərkəzində (MHM) infrastruktur hazırlanıb.
Oxu.Az xəbər verir ki, bunu APA-ya açıqlaması zamanı MHM-in Milli Sertifikat Xidmətləri Mərkəzinin mütəxəssisi Həbib Abbasov bildirib.
Onun sözlərinə görə, bu infrastruktur növbəti illərdən təqdim olunması nəzərdə tutulan vəsiqələr üçün ""elektron imza"" sertifikatlarını təmin edəcək.
""Ümumilikdə, bu infrastruktur, bu həllər vətəndaşlarımıza sığorta xidmətləri, internet bankçılıq, elektron sifariş və müqavilələr, elektron ödənişlər, ümumiyyətlə, ""elektron hökumət"" portalında fəaliyyət göstərən dövlət qurumlarının təqdim etdiyi xidmətləri əldə etmək üçün açar rolunu oynayacaq. Bu xidmətlərin əldə olunması hər bir vətəndaşımız üçün əlçatan olacaq. Çünki ""elektron imza""ların vəsiqələrə tətbiq olunması nəzərdə tutulduğu üçün hər bir vətəndaşımız bu imkanlardan yararlanacaq. Bundan başqa, yeni nəsil şəxsiyyət vəsiqələrində ""elektron imza"" sertifikatlarının olması hər bir vətəndaş üçün qurulacaq infrastruktur sistemində şəxsi kabinet olmasına da səbəb olacaq ki, bu şəxsi kabinetdə hər birimiz haqqında məlumatlar var. Artıq ""e-id.az"" portalı tərəfimizdən hazırlanıb, istifadəyə tam hazırdır. Portalda özünəxidmət funksiyaları yerləşdirilib, hansı ki, şəxsi kabinet modellərində həmin informasiyalar cəmlənib. Hər bir şəxs portala daxil olduqda özünə aid olan məlumatları görəcək"", - deyə H.Abbasov qeyd edib.
Qurum rəsmisi əlavə edib ki, yeni nəsil şəxsiyyət vəsiqələrinə sahib olan vətəndaş heç bir quruma getmədən öz əməliyyatlarını həyata keçirə biləcək: ""Məsələn, abituriyentlər məktəbi bitirib universitetə daxil olarkən real praktikada müəyyən kağız sənədlər formalaşır ki, bunlar da universitetlərə təqdim olunmalıdır. Bu sistemlər tam formalaşdıqdan sonra universitetlərə getmədən belə sistem üzərindən şəxsiyyət vəsiqəsində olan ""elektron imza"" vasitəsilə müvafiq qurumlara təqdim oluna biləcək. Bundan başqa, qanunvericiliklə 10-15 yaşına qədər olan vətəndaşların imza qoymaq səlahiyyəti olmadığından bu yaş qrupundan olan vətəndaşlar üçün autentifikasiya sertifikatları yazılacaq. O yaşdan yuxarı vətəndaşlarımız üçün isə imza və autentifikasiya sertifikatı tətbiq olunacaq. Çünki sənədlərin imzalanması üçün imza sertifikatları tələb olunur, şəxsi kimliyin informasiya sistemlərində tanınması üçün isə autentifikasiya sertifikatları vacibdir. Bunun üçün də hər iki sertifikat çipdə öz əksini tapacaq"".
Yeni vəsiqələrdə tətbiq olunacaq elektron imzaların digər dövlətlərdə tanınmasına gəlincə, MHM mütəxəssisi qeyd edib ki, artıq bununla bağlı işlər görülür: ""Biz vəsiqələrdə olacaq ""elektron imza""lardan xarici dövlətlərdə istifadəsi olunmasını nəzərdə tuturuq. Eyni zamanda, qonşu dövlətlərin imzalarının bizdə tanınması üçün artıq infrastruktur qurulması planlaşdırılır. Növbəti illərdə qonşu dövlətlər, Türkiyə, Qazaxıstan, Rusiya, İran, Gürcüstanla körpü mərkəz formalaşdırılacaq ki, bununla da istənilən vətəndaşımız öz evində oturaraq Türkiyədə hansısa bank hesabı aça, etibarnamə göndərə biləcək. Bizim formalaşdırdığımız elektron sənədin və  ona əlavə olunan elektron imzanın qarşı tərəfə tanınması üçün bu istiqamətdə işlər həyata keçirilib, növbəti illərdən real praktikada tətbiqi nəzərdə tutulub. Türkiyə tərəfi ilə danışıqlar aparılır və  beynəlxalq standartlara tam şəkildə cavab verməsi üçün texnoloji tərəfləri araşdırılır"".
Qeyd edək ki, gələn ildən Azərbaycan vətəndaşlarına yeni nəsil şəxsiyyət vəsiqələri veriləcək. Vəsiqələrdə xüsusi çiplər olacaq ki, bu çiplərdə də ""elektron imza"" sertifikatları tətbiq ediləcək. Təqdim olunan elektron imzaların müddəti 5 ildir, vəsiqələrin müddəti isə 10 illikdir. 5 ildən sonra vətəndaş kartını sistemə daxil etməklə elektron imzanı avtomatik yeniləyəcək.
A.H.
www.oxu.az
"

"Prezident: Azərbaycan da kiberhücumla üzləşə bilər – VİDEOBakıda keçirilən “Bakutel-2017” sərgisi ilə bağlı Rusiyanın “Rossiya-24” telekanalında reportaj yayımlanıb. 
Oxu.Az-ın məlumatına görə, reportaja İçərişəhərdən başlayan telekanalın müxbiri Yekaterina Kaduşkina vurğulayır ki, Azərbaycan əlbəttə ki, qonaqpərvərlik və turizm məkanıdır. Buraya “Brilyant əl” filmindəki həmin məşhur səhnənin çəkildiyi məkanı görmək üçün gəlirlər. Bundan əlavə, Azərbaycanda bütün il boyu ləziz meyvə-tərəvəz var.
Müəllif vurğulayır ki, Azərbaycan həm də dinamik inkişaf edən ölkədir. Burada informasiya texnologiyaları sahəsində də təklif ediləsi çox şey var. Azərbaycan cərrahları əməliyyatlar zamanı virtual eynəklərdən istifadə edirlər. Bu, əməliyyatları daha da asanlaşdırır. Həmin eynəklər ilk baxışda oyunlar üçün lazım olan qurğuya oxşayır. Amma bununla həkimlər insanların üst çənə hissəsində implantasiya əməliyyatları aparır, onkoloji xəstələri, idman oyunları və avtomobil qəzaları zamanı zədə almış insanları müalicə edirlər. Üçölçülü proyeksiya vasitəsilə həkim insanın dərisinin altına daxil olur və sinirləri, yaxud məsələn, kəlləni görür. görür. Əməliyyatın dəqiqliyi daha yüksəkdir, keçirilmə müddəti daha azdır.
Prezident İlham Əliyev “Rossiya-24”ün müxbirinin sualını cavablandırıb. 
İlham Əliyev bildirib ki, Azərbaycan texnologiyalar məsələlərində Rusiya ilə tərəfdaşlığı genişləndirir, dünya təhlükəsizliyinin yeni çağırışları əməkdaşlığın yeni sahələrinə çevrilir, məsələn, kiberhücumlar: 
“Azərbaycan uğurla inkişaf edir, regional və beynəlxalq məsələlərdə onun rolu artır. Ölkəmiz böyük potensiala malikdir. Təbii ki, ölkəmiz belə təhlükə ilə üzləşə də bilər. Biz bütün tərəfdaşlarımızla əməkdaşlığa açığıq. Bu istiqamətdə Rusiya ilə də yaxşı əməkdaşlıq perspektivi mövcuddur. Biz bilirik ki, Rusiyada kibertəhlükəsizliyə böyük diqqət yetirilir. Buna görə əlbəttə ki, bizim qurumlarımız rusiyalı həmkarları ilə müvafiq iş aparır”.

S.B.
www.oxu.az
"

"“Western Union” kriptovalyutalarla bağlı əməliyyatları dayandırdıABŞ-ın pul köçürmələri üzrə məşhur “Western Union” şirkəti kriptovalyutalarla bağlı bank əməliyyatlarını blok etməyə başlayıb.
Oxu.Az Lent.az-a istinadən xəbər verir ki, şirkət “Kraken” kriptovalyuta birjasına məlumat verib ki, ktiptovalyutalarla əlaqədar tranzaksiyaları həyata keçirməyəcək, çünki bu, onun daxili qaydalarına ziddir.
WU-nun bu qərarının kriptovalyuta birjalarının fəaliyyətinə, eləcə də, kriptovalyuta istifadəçilərinə mənfi təsir edəcəyi bildirilir. Bununla yanaşı, şirkətin özü də müəyyən gəlirlərdən məhrum ola bilər, çünki kriptovalyutanın populyarlığı nəzərə alınsa, uzunmüddətli perspektivdə “Western Union”un bu işdən zərərli çıxacağını söyləmək olar.
Qeyd edək ki, dünyada müxtəlif maliyyə təşkilatları öz müştərilərinin kriptovalyuta alıb-satmasına icazə vermir. Bir çox bank kriptovalyuta ilə olan hesabları bağlayıb.
Xatırladaq ki, dünyanın ən populyar kriptovalyutası olan bitkoin dekabrın 6-da yeni rekord əldə edib və dəyəri 12,16 min dollara yüksəlib.
L.Ə.
www.oxu.az
"

"“Instagram”da heyvanlarla selfiyə qadağa qoyuldu“Instagram” sosial şəbəkəsinin istifadəçiləri artıq heyvanlarla selfilərini dərc edə bilməyəcəklər. 
Oxu.Az Lent.az-a istinadən xəbər verir ki, bu günlərdə belə çəkilişlərin rəsmi olaraq dərc edilməsi moderatorlar tərəfindən qadağan edilib. 
“Instagram” sosial şəbəkəsinin inzibatçıları istifadəçilərin və bütün digər şərhçilərin heyvanlarla selfi edib dərc etmələrinə rəsmi olaraq qadağanın tətbiq edilməsi ilə bağlı qərar qəbul edib. İlk növbədə bu, təbiətin vəhşi nümayəndələrinə aiddir. Rəhbərlik əsas diqqəti ona yönəldir ki, çox vaxt vəhşi heyvanlarla selfi şəkil həvəskarlarının sağlamlığına və əhval-ruhiyyəsinə çox pis təsir edir.
Bu azmış kimi, bütün “Instagram”da xəbərdarlıq yayılıb ki, heyvanlarla hər hansı pis rəftar edilmiş şəkillərin dərci moderatorlar tərəfindən dərhal silinəcək. Məsələ burasındadır ki, istifadəçilər arasında heyvanlarla kəskin süjetləri çəkməyi xoşlayan istifadəçilər də mövcuddur. Bu səbəbdən istənilən formatda buna bənzər şəkillər sosial şəbəkədə olmayacaq.
L.Ə.
www.oxu.az
"

"İlham Əliyev “Bakutel-2017” sərgisində – FOTO + YENİLƏNİBAzərbaycan prezidenti İlham Əliyev, birinci xanım Mehriban Əliyeva və qızları Leyla Əliyeva Bakı Ekspo Mərkəzində XXIII Azərbaycan Beynəlxalq Telekommunikasiya və İnformasiya Texnologiyaları Sərgisi - “Bakutel-2017” ilə tanış olublar.
Oxu.Az-ın  məlumatına görə, nəqliyyat, rabitə və yüksək texnologiyalar naziri Ramin Quluzadə dövlət başçısına və xanımına sərgi barədə məlumat verib.
Bildirilib ki, builki sərgidə 20 ölkədən 192 şirkət iştirak edir.  Qeyd olunub ki, 2019-cu ildən etibarən veriləcək yeni nəsil şəxsiyyət vəsiqələrində vətəndaşlar ""Elektron imza"" sertifikatı ilə təmin olunacaqlar. Bunun üçün müvafiq infrastruktur artıq hazırdır.
Sonra dövlət başçısına və birinci xanıma “Baktelecom” və “Aztelekom”un il ərzində həyata keçirdiyi layihələr, “AzInTelecom”un beynəlxalq səs trafiki mübadiləsinin təşkili, telekommunikasiya vasitələrinin sertifikatlaşdırılması, eləcə də, Regional “Data Mərkəzi”nin texniki imkanları vasitəsilə “bulud” əsaslı xidmətləri barədə məlumat verilib.
“Azərkosmos” Açıq Səhmdar Cəmiyyətinin stendi ilə tanışlıq zamanı prezident İlham Əliyevə və birinci xanım Mehriban Əliyevaya qurumun həyata keçirdiyi layihələr barədə məlumat verilib.
Sərgidə Virtual Cərrahiyyə barədə də məlumat verilib.
Həmçinin məlumat verilib ki, Rusiya Federasiyası sərgidə geniş təmsil olunur. Rusiyanın 5 şirkəti televiziya şəbəkələri və onlayn video üçün platformalar, bu sahədə müxtəlif xidmətlərini təklif edir. Fransa isə 4 şirkətlə təmsil olunur.
Azərbaycan prezidenti İlham Əliyev və birinci xanım Mehriban Əliyeva Türkiyə pavilyonuna gəliblər. Məlumat verilib ki, Türkiyə digər sərgilərdə olduğu kimi, “Bakutel-2017”-də də geniş təmsil olunur. Qardaş ölkənin ümumilikdə 4 aparıcı şirkəti burada məhsullarını təqdim edir.
Dövlət başçısı “Microsoft” korporasiyasının stendi ilə də tanış olub. Sonra prezident İlham Əliyev, xanımı Mehriban Əliyeva və qızları Leyla Əliyeva Bakı Ekspo Mərkəzinin foyesində “Azərmarka” tərəfindən 25 il ərzində dövriyyəyə buraxılan ən maraqlı poçt markalarından ibarət fotoqalereyaya baxıblar.
***
11:32
Bu gün Azərbaycan Respublikasının prezidenti İlham Əliyev və birinci xanım Mehriban Əliyeva Bakı Ekspo Mərkəzində XXIII Azərbaycan Beynəlxalq Telekommunikasiya və İnformasiya Texnologiyaları Sərgisi - “Bakutel-2017” ilə tanış olublar.
Oxu.Az xəbər verir ki, nəqliyyat, rabitə və yüksək texnologiyalar naziri Ramin Quluzadə dövlətimizin başçısına və xanımına sərgi barədə məlumat verib.
Bildirilibki, builki sərgidə dünyanın 20 ölkəsini təmsil edən 192 şirkət iştirak edir. Onların arasında Azərbaycan, Amerika Birləşmiş Ştatları, Birləşmiş Ərəb Əmirlikləri, Çin, Finlandiya, Fransa, İsveç, Niderland Krallığı, Türkiyə və digər ölkələr var. İştirakçılar arasında aparıcı İKT şirkətləri, mobil operatorlar, rabitə operatorları, internet provayderləri, sistem inteqratorları və tanınmış brendlərin distribüterləri yer alıb. Sərginin 40 faizi “Bakutel”in daimi eksponatlarından ibarətdir. Builki sərginin iştirakçılarının 30 faizi debütantlardır.
Azərbaycan prezidenti İlham Əliyev, birinci xanım Mehriban Əliyeva və Heydər Əliyev Fondunun vitse-prezidenti Leyla Əliyeva sərgidə nümayiş etdirilən pavilyonlarla tanış olublar.
“Bakutel-2017” sərgisi ilə tanışlıq zamanı prezident İlham Əliyev “Euronews” və “Rossiya-24” telekanallarının suallarını cavablandırıb.











A.M.
www.oxu.az
"

"“E-hökumət, E-iştirak və Açıq hökumət üzrə milli potensialın inkişaf etdirilməsi”nə  dair seminar keçirildiXXIII “Bakutel” informasiya-kommunikasiya texnologiyaları sərgisi çərçivəsində “E-hökumət, E-iştirak və Açıq hökumət üzrə milli potensialın inkişaf etdirilməsi”nə  dair seminar keçirilib.
Seminar Azərbaycan Respublikası Nəqliyyat, Rabitə və Yüksək Texnologiyalar Nazirliyi, Birləşmiş Millətlər Təşkilatının İnkişaf Proqramının Azərbaycan Nümayəndəliyi və ADA Universiteti  ilə birgə təşkil olunub.
Seminarın keçirilməsində məqsəd dövlət qulluqçularına “E-hökumət, E-iştirak və Açıq hökumət” üzrə milli potensialın inkişaf etdirilməsi, təkmilləşdirilməsi və bu sahədə beynəlxalq təcrübə barədə ətraflı məlumat verməkdir.
Seminar çərçivəsində dövlət qulluqçularına nəzəri və praktiki biliklərinin artırılması, ölkəmizdə dövlət qurumlarının bu istiqamətdə işlərinin daha da gücləndirilməsi üçün BMT-nin sahə üzrə beynəlxalq ekspertləri tərəfindən tövsiyələr verilib.
Dövlət qulluqçuları təlimdə “Elektron hökumətə hazırlığın ölçülmə və qiymətləndirmə metodu (METER) və “Vətəndaşların cəlb olunma səviyyəsinin və e-iştirakın ölçülməsi metodu” (METEP) üzrə potensialın artırılması istiqamətləri üzrə məlumatlar əldə ediblər.
Bundan başqa, seminar çərçivəsində açıq hökumət, sosial media və kibertəhlükəsizlik məsələləri ilə bağlı beynəlxalq standartlar barədə məlumat verilib.
Ekspertlər hesab edir ki, seminar çərçivəsində əldə olunan biliklər növbəti illərdə BMT-nin “Elektron Hökumət Hesabatı”nda (E-government Survey) Azərbaycanın reytinqinin yüksəlməsi istiqamətində mühüm rol oynayacaq.



A.M.
www.oxu.az
"

"""Whatsapp""dan daha bir yenilik - ""Virtual katibə"" gəlirMəşhur mesajlaşma proqramı “Whatsapp” istifadəçilərinin həyatını xeyli rahatlaşdıracaq yenilik edir.
Oxu.Az İnterAz-a istinadla xəbər verir ki, proqrama ""virtual assistent"" əlavə ediləcək və həmin assistent istifadəçilərin etdiyi bir çox işi təhvil alacaq.
Belə ki, WACAO (Whatsapp Chat Assistan) istifadəçilərin mesajlarını oxuyacaq, xəbərdarlıq edəcək və istəyə bağlı olaraq mesaj göndərəcək. Yenilik yaxın zamanlarda istifadəyə veriləcək.
A.H.
www.oxu.az
"

"Azərbaycanın ikinci peyki nə vaxt buraxılacaq?Azərbaycanın ""Azerspace-2/Intelsat-3"" ikinci telekommunikasiya peykinin buraxılışı 2018-ci ilin aprel-may aylarında gözlənilir.
Oxu.Az xəbər verir ki, bu barədə Trend-ə ""Azərkosmos"" ASC-dən bildiriblər.
Qeyd olunub ki, peykin istehsalı üzrə işlər praktiki olaraq başa çatıb, paralel olaraq raket daşıyıcısı hazırlanır.
İkinci peykin buraxılışı Kuru kosmodromunda yerləşən start kompleksindən həyata keçiriləcək. Peykin orbitə çıxarılması ilə Fransanın ""Arianespace"" şirkəti məşğul olacaq.
A.M.
www.oxu.az
"

"Prezident onları təltif etdi – SİYAHIPrezident İlham Əliyev Azərbaycan Respublikasında rabitə və yüksək texnologiyalar sahəsi işçilərinin təltif edilməsi haqqında sərəncam imzalayıb.
Oxu.Az xəbər verir ki, sərəncamla Azərbaycan Respublikasında rabitə və yüksək texnologiyalar sahəsində səmərəli fəaliyyətlərinə görə aşağıdakı şəxslər təltif ediliblər:
“Tərəqqi” medalı ilə
Abbasov Ədalət Əsgər oğlu
Abbasov Mikayıl Hümmət oğlu
Camalov İnşad Kamal oğlu
Əhmədov Fuad Süleyman oğlu
Qaffarov Səbuhi Sabir oğlu
Məmmədzadə Mobil Qərib oğlu
Ömərov Həsən Hüseyin oğlu
Rəhmanov Adil Talıb oğlu
“Dövlət qulluğunda fərqlənməyə görə” medalı ilə
Mehdiyev Zahid Arif oğlu.
Prezidentin digər sərəncamı ilə Azərbaycan Respublikasında rabitə və yüksək texnologiyalar sahəsində səmərəli fəaliyyətinə görə Ramazan Mahmud oğlu Ağakişiyevə “Əməkdar mühəndis” fəxri adı verilib.
A.M.
www.oxu.az
"

"“Azerfon”a yeni baş icraçı direktor təyin olundu5 Dekabr 2017-ci il tarixdə “Azerfon” MMC (“Nar”) Dr. Qunnar Pankenin şirkətin yeni baş icraçı direktoru vəzifəsinə təyin olunduğunu elan edib. 
“Azerfon” şirkətinin baş icraçı direktoru vəzifəsinə təyinatından öncə cənab Panke İran telekommunikasiya şirkətində (TCI) strategiya, marketinq və müştəri təcrübəsi üzrə direktor vəzifəsində çalışıb. O, sabit və mobil telekommunikasiya, internet və media/TV sahəsində 20 illik təcrübəyə malikdir. Qunnar Panke Almaniya, Fransa, Şərqi Avropa, Latın Amerikası və Yaxın Şərq ölkələrinin bir-birindən fərqli rabitə bazarlarında zəngin iş təcrübəsi qazanıb. Biznes strategiyasının inkişafı, həyata keçirilməsi və monitorinqi sahəsində dərin bilik və təcrübəyə sahib olmaqla yanaşı, o, həm də beynəlxalq miqyaslı ekspert kimi tanınır.
Qeyd edək ki, “Azerfon” şirkətinin sabiq baş icraçı direktoru Dr. Klaus Müller yeni karyera imkanları ilə əlaqədar şirkətdən ayrılıb. Onun şirkətə rəhbərlik etdiyi dövr ərzində “Azerfon” biznesin inkişaf etdirilməsi, gəlirlərin artımı və fəaliyyət effektivliyinin yüksəldilməsi baxımından əhəmiyyətli nailiyyətlərə imza atıb. 
“Azerfon” istedadlı və peşəkar kadrlardan ibarət bir kollektivdir. Bu komanda ilə və şirkətin baş icraçı direktoru vəzifəsində çalışdığım müddət ərzində əldə etdiyimiz nəticələrə görə qürur hissi keçirirəm. İnanıram ki, Qunnar Pankenin rəhbərliyi altında şirkət yeni zirvələr fəth edəcək”, – deyə Klaus Müller yeni təyinatı şərh edərkən vurğulayıb.
Müsbət tendensiyanın davam etdirilməsi məqsədilə yeni təyin olunmuş baş icraçı direktor Qunnar Panke də, öz növbəsində, fikirlərini bölüşüb: “İlk öncə, mən cənab Klaus Müllerə dərin təşəkkürümü bildirirəm. Əminliklə bildirmək istəyirəm ki, istifadəçilərimiz üçün ən sərfəli qiymətlər strategiyası, müştəriyönümlü xidmətlər və keyfiyyətin davamlı yüksəldilməsi strategiyasına sadiq qalacağıq”.
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. Mobil operator şəbəkə keyfiyyətinin davamlı təkmilləşdirilməsi strategiyası çərçivəsində səs keyfiyyətinin nəzərəçarpacaq dərəcədə artımını və səsin təmiz ötürülməsini təmin edən “HD-Voice” (High Definition Voice) xidmətini təqdim edib. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksəkkeyfiyyətli xidmət göstərir.  



E.Ə.
www.oxu.az
"

"İlham Əliyev: Azərbaycan növbəti telekommunikasiya peykinin orbitə çıxarılmasına hazırlaşırPrezident İlham Əliyev XXIII Beynəlxalq “BakuTel-2017” telekommunikasiya və informasiya texnologiyaları sərgisi və konfransının iştirakçılarına müraciət edib.
Oxu.Az-ın məlumatına görə, müraciətdə deyilir: ""Hörmətli iştirakçılar! Sizi ölkəmizin paytaxtı Bakı şəhərində XXIII Beynəlxalq “BakuTel-2017” informasiya və kommunikasiya texnologiyaları sərgisi və konfransının öz işinə başlaması münasibətilə təbrik edir, hər birinizə gələcək fəaliyyətinizdə uğurlar arzulayıram.
Mütəmadi təşkil edilən sərginiz Azərbaycanla yanaşı, bir çox dünya ölkələri və eləcə də şirkətlər üçün yüksək texnologiyalar sahəsində son nailiyyətlərin təqdim olunduğu beynəlxalq platforma rolunu oynayır.
İnformasiya-kommunikasiya texnologiyaları indiki mərhələdə dayanıqlı inkişafın təmin edilməsi, intellektual potensialın gücləndirilməsi və biznesin irəliləməsinin əlverişli vasitəsi olmuş, cəmiyyətdə şəffaflığın artırılmasının vacib amilinə çevrilmişdir. Bu sahənin prioritet elan edildiyi və dövlət idarəçiliyinin bütün səviyyələrində elektron xidmətlərin maksimum istifadəsinin vüsət aldığı ölkəmizdə mövcud İKT infrastrukturunun müasir standartlara uyğunlaşdırılması istiqamətində işlər sistemli şəkildə ardıcıl aparılmaqdadır.
Ötən illər ərzində qəbul olunmuş müvafiq qanunlar və normativ hüquqi aktlar İKT sahəsinin irəliləyişi yolunda geniş imkanlar açmaqla bərabər, azad bazar və sağlam rəqabət prinsiplərinin gözlənilməsinə, vətəndaşların və dövlət orqanlarının İKT-dən istifadəsinə lazımi şərait yaratmışdır. Hazırda respublikamızda “elektron hökumət”in formalaşdırılmasına böyük diqqət yetirilir, “elektron hökumət” portalı vasitəsilə dövlət orqanlarının informasiya sistemləri arasında informasiya mübadiləsi reallaşdırılır, elektron imzanın istifadəsi üçün infrastruktur davamlı təkmilləşdirilir.
2013-cü ilin fevralında Azərbaycanın ilk telekommunikasiya peykinin orbitə buraxılması müstəqillik dövründə qazandığımız ən yüksək texniki nailiyyətlərdəndir. İndi növbəti telekommunikasiya peykinin orbitə çıxarılmasına hazırlaşırıq.
Ölkəmizin ərazisində rəqəmli yayıma keçidin tam təmin edilməsi sayəsində əhali indi radio-televiziya verilişlərini keyfiyyətli, fasiləsiz izləmək imkanına malikdir. Poçt və telekommunikasiya sahəsində xidmətlərin çeşidi və həcmi artmış, bütövlükdə infrastruktur müasirləşdirilmişdir.
Ənənəvi “BakuTel” sərgisi İKT sahəsində uğurların nümayişi və qabaqcıl texnoloji yeniliklərin təqdimatı olduğu kimi, həmçinin biznes əlaqələrinin qurulması və təcrübə mübadiləsi, eyni zamanda, ölkəmizlə yaxından tanışlıq imkanı deməkdir. İnanıram ki, sərgi və konfrans çərçivəsində keçiriləcək səmərəli görüşlər, dinləniləcək məruzə və çıxışlar yeni təşəbbüslərin müvəffəqiyyətlə gerçəkləşməsinə və qarşılıqlı münasibətlərimizin daha da dərinləşməsinə öz töhfəsini verəcəkdir"".
A.M.
www.oxu.az
"

"“Google” şirkəti ucuz smartfonlar üçün “Android Oreo” sistemini təqdim etdi""Google"" şirkəti bu gün ""Google For India 2017"" tədbirində ucuz smartfonlar üçün platforma haqda əlavə təfərrüatlar elan edib. Xatırladaq ki, ilk öncə ""Android Go"" kod adlı platforma ""Google I/O 2017"" konfransında təqdim edilib. Sözügedən platforma 512 MB-1 QB əməli yaddaşa malik qurğular üçün nəzərdə tutulub.
Oxu.Az ICTnews-a istinadən xəbər verir ki, indi ""Android Oreo"" (Go Edition) kimi təqdim edilmiş platforma ""Android 8.1 Oreo"" versiyasına əsaslanır. Proqramçıların sözlərinə görə, platforma 15% daha yüksək məhsuldarlıq təmin edir. Optimallaşdırma nəticəsində sözügedən sistem ucuz qurğularda sürətli işləyə bilir.
""Google"" şirkətinin ""Google Go"", ""Google Maps Go"", ""Gmail Go"", ""YouTube Go"", ""Google Assistant Go"", ""Files Go"" kimi proqramları daha az yaddaş işlədirlər. Bundan başqa, ""Google Play Store""nin xüsusi versiyası oxşar tərzdə optimallaşdırılmış proqramları seçib ayıracaq.
L.Ə.
www.oxu.az
"

"Azərbaycanda yayımlanan telekanalların siyahısına yeni TV-lər daxil edildi – SİYAHIAzərbaycanda kabel şəbəkəsi yayımçısı tərəfindən retranslyasiya olunan xarici və peyk telekanalların siyahısına yeni TV-lər əlavə edilib.
Oxu.Az APA-ya istinadən xəbər verir ki, Milli Televiziya və Radio Şurasının (MTRŞ) müvafiq qərarı ilə, Belarusun “Belarus 24”, Azərbaycanın “Muz TV” və “Dalğa” telekanalları kabel şəbəkəsi yayımçısı tərəfindən retranslyasiya olunan xarici və peyk telekanalların siyahısına əlavə olunub.
Qeyd edək ki, bir müddət əvvəl MTRŞ-da “Muz TV Azərbaycan” MMC və “Dalğa” TV-yə peyk yayımı üçün lisenziya verilməsi barədə qərar qəbul olunub.
A.M.
www.oxu.az
"

"Veb saytlar üçün yeni fürsət - Yeni İl endirimiNoyabr ayının 20-dən dekabr ayının 20-nə kimi Azərbaycan İT xidmətləri bazarının liderlərindən olan İNNOA MMC Yeni İl münasibətilə xidmətlərinə 25% endirim təklif edir. 
İNNOA MMC əhalini bu endirimdən yararlanmağa dəvət edir. 
Qeyd edək ki, Azərbaycanda 2011-ci ildən fəaliyyət göstərən, bir çox şirkətlərə veb-sayt hazırlayaraq, veb-proqramlaşdırma, eləcə də, veb-dizayn sahəsində uğurlu layihələrə imza atan İNNOA MMC müştərilərə yaxından kömək göstərəcək.
Şirkətin dizayner və proqramçıları biznesinizin inkişafı üçün müasir, kreativ, çoxfunksiyalı veb-saytlar yaradır. Saytların yaradılması, SEO, SMM xidmətləri göstərən İNNOA MMC bir çox tanınmış şirkət üçün veb-saytlar hazırlayıb. Bunların sırasına “Bazarstore”, “Qoç Ət”, “CB Travel”, “Alman Dili” Tədris Mərkəzi, “Avis” tibbi market, “Premium Clinic” və başqaları  daxildir. 
Xidmətlər və qiymətlər barədə ətraflı məlumat almaq üçün şirkətin saytına daxil ola bilərsiniz: https://innoadesign.com/

 

Ünvan: Bakı şəh., Yasamal r-nu, Naxçıvani 14.
www.oxu.az
"

"“Facebook”da daha bir yenilik – VİDEO“Facebook” şirkəti yeni “Messenger Kids” proqramını istifadəyə verir. Yeni əlavə valideynlərə uşaqların kiminlə ünsiyyət qurmasına nəzarət etmək imkanı yaradır. 
Oxu.Az-ın Trend-ə istinadən xəbərinə görə, bu barədə sosial şəbəkənin saytında dərc edilmiş məlumatda deyilir.
“Bu gün təqdim etdiyimiz əlavə vasitəsi ilə uşaqlar təhlükəsiz şəkildə öz ailələri və dostları ilə ünsiyyət qura biləcək”, - şirkətin məlumatında qeyd olunur.
“Messenger Kids” proqramı valideynlərin səhifəsi vasitəsilə nəzarət olunur. Bununla da uşaqlar yalnız valideynlər tərəfindən təsdiq edilmiş şəxslərlə əlaqə qura biləcək.
Yeni əlavədə reklam yerləşdirilməyəcək.

S.B.
www.oxu.az
"

"Reyhan Camalova ixtirasına patent alacaqBu gün Patent və Əmtəə Nişanları Mərkəzində gənc ixtiraçı Reyhan Camalova ilə görüş keçirilib.
Standartlaşdırma, Metrologiya və Patent üzrə Dövlət Komitəsindən Oxu.Az-a verilən məlumata görə, mərkəzin baş direktoru vəzifəsini icra edən Günel Sevdimalıyeva Hindistanın Heydərabad şəhərində keçirilən VIII Qlobal Sahibkarlıq Sammitində iştirak edən və ixtirası ilə diqqət çəkən R.Camalovanı təbrik edib.
O bildirib ki, dövlət başçısı tərəfindən qeyri-neft sənayesinin inkişafı məqsədilə həyata keçirilən islahatlar çərçivəsində ixtiraçılığın rolu, innovativ sənayenin təşviqi, texnologiyaların sənayeyə transferi və kommersiyalaşdırılması məsələləri mühüm aktuallıq kəsb edir. Prezident İlham Əliyevin 10 fevral 2017-ci il tarixli fərmanına əsasən, Standartlaşdırma, Metrologiya və Patent üzrə Dövlət Komitəsi tərəfindən təsis edilən Patent və Əmtəə Nişanları Mərkəzi sənaye mülkiyyəti obyektlərinin mühafizəsi sahəsində fəaliyyət göstərir. Mərkəz ixtiraçılığın təşviqi, bu sahədə yeni iddiaların araşdırılması, ekspertizası və onların qeydiyyatını həyata keçirir.
Gənc ixtiraçı R. Camalova Hindistanın Heydərabad şəhərində keçirilən VIII Qlobal Sahibkarlıq Sammitində iştirakından və səfər təəssüratlarından danışıb. O, ixtirası haqqında məlumat verərək, müasir dövrdə alternativ enerji mənbələrinə daha çox ehtiyac olduğunu, bu sahəyə xüsusi marağının yarandığını və nəticədə yağış suyundan enerji istehsal edən qurğu - ""Rainergy"" qurğusunun hazırladığını deyib. Reyhan Camalova öz ixtirasının iş prinsipi barədə də ətraflı məlumat verib.
İxtiraya patent alınmasına dair iddia ərizəsinin verilməsi ilə bağlı təklifi yüksək qiymətləndirən R.Camalova ilə mərkəz arasında müqavilə imzalanıb. Eyni zamanda, ixtiranın beynəlxalq qeydiyyatı üçün kömək göstəriləcəyi diqqətə çatdırılıb. İddia üzrə müvafiq prosedurların, ekspertiza və digər hüquqi hərəkətlər üzrə xərcləri mərkəz öz üzərinə götürüb.
A.M.
www.oxu.az
"

"Sumqayıtda yaşayanlara şad xəbərSumqayıt dənizkənarı parkının ərazisində ödənişsiz “Wi-Fi” şəbəkəsinin yaradılması layihəsi baxılması üçün Nəqliyyat, Rabitə və Yüksək Texnologiyalar Nazirliyinə təqdim edilib.
Oxu.Az xəbər verir ki, bu barədə Trend-ə “Aztelekom” MMC-nin Sumqayıt telekommunikasiya qovşağından məlumat verilib.
Məlumatda qeyd olunur ki, şəbəkənin yaradılması ilə bağlı işlər layihənin qurum tərəfindən təsdiqlənməsindən dərhal sonra başlayacaq: “Hələlik ödənişsiz “Wi-Fi” şəbəkəsinin Sumqayıt dənizkənarı parkının ərazisində yaradılması nəzərdə tutulur.”
Qeyd edək ki, “Bakı Telefon Rabitəsi” MMC Bakı şəhərinin ərazisində ödənişsiz “Wi-Fi” şəbəkəsinin yaradılması ilə məşğul olur. Bugünədək paytaxtın 17 parkında belə şəbəkələr yaradılıb.
E.Ə.
www.oxu.az
"

"Bakıda istehsal olunan kompüter məhsullarının dəyəri açıqlandı Bu ilin yanvar-oktyabr ayları ərzində Bakıda 127,5 milyon manatlıq kompüter məhsulları və elektrik avadanlıqları istehsal olunub.
Oxu.Az  Bakı şəhər Statistika İdarəsinə istinadən xəbər verir ki, əvvəlki ilin yanvar-oktyabr ayları ilə müqayisədə kompüter və elektron məhsullarının istehsalı 6,1 faiz azalıb.
Elektrik avadanlıqlarının istehsalı isə 18,0 faiz artıb. Bu ilin on ayı ərzində əvvəlki ilin müvafiq dövrü ilə müqayisədə qızdırıcı məişət cihazlarının istehsalı 3,2 dəfə artıb.
L.Ə.
www.oxu.az
"

"Bir ildə 90 milyon yeni virus yaranacaq2017-ci ildə təxminən 100 milyon daha əvvəl qeydiyyata alınmayan zərərverici proqram yaranıb.
Oxu.Az Lent.az-a istinadən xəbər verir ki, bu barədə “Kasperski Laboratoriyası”nın yaradıcısı və rəhbəri Yevgeni Kasperski İnternetlə bağlı Ümumdünya Konfransında bildirib.
1997-ci ildə “Kasperski Laboratoriyası” yaranarkən təxminən 500 zərərverici proqram qeydə alınmışdı. “On ildən sonra, 2007-ci ildə bizim kolleksiyamızda 2 milyondan çox virus mövcuddur. Gözləyirik ki, bu il 90 milyon ədəd zərərverici proqram, skript, sənəd və sair proqram olacaq”, - deyə Kasperski bildirib..
Onun sözlərinə görə, şirkətin virus bazasında 500 milyondan artıq unikal fayl mövcuddur. Hər gün isə laboratoriya 300 mindən artıq yeni zərərverici proqram toplayır: “Düşünürəm ki, bu konfrans zamanı 1 milyondan artıq yeni virus qeydə alınacaq”.
Noyabrın sonunda “Kasperski Laboratoriyası” “Google Play”də mobil cihazlar üçün 85 ədəd ziyanverici proqram aşkar etdiyini bildirib. Bu proqramlar “VKontakte” sosial şəbəkəsində istifadəçilərin məlumatlarını oğurlayırlar. Virusların qurbanları isə 1 milyondan artıq insan ola bilər - bu əlavələrin 10 mindən 100 minə qədər yüklənməsi mövcuddur.
L.Ə.
www.oxu.az
"

"“Apple” qurğularında təhlükəli boşluq aşkarlandı“Apple” qurğularının “macOS High Sierra” əməliyyat sistemində boşluq aşkar edilib. Proqramçı Lemi Orxan Ergin tərəfindən aşkarlanan bu boşluq vasitəsilə parol daxil etmədən super istifadəçi hüquqlarına yiyələnmək mümkündür.
Oxu.AZ İNSİDER-ə istinadən xəbər verir ki, boşluqdan istifadə etmək üçün xüsusi proqram təminatı tələb olunmur. Sadəcə olaraq kompüterdə istifadəçini dəyişmək və yeni avtorizasiya pəncərəsində loqin sətrinə root daxil etmək lazımdır. Parol sətri boş qalmalıdır. Nəticədə super istifadəçi hüquqlarına yiyələnmək olar ki, bu da bütün inzibatçılıq funksiyalarını idarə etməyə, kompüterdəki fayllara baxmağa və onları redaktə etməyə, həmçinin qurğunun parollarını dəyişdirməyə imkan verəcək.
Bu problemin mövcudluğunu etiraf edən “Apple” şirkəti artıq onu aradan qaldıran yeniləmə çıxarıb. 
L.Ə.
www.oxu.az
"

"Dünyada ilk SMS-in müəllifi onun məzmunu haqda danışdı25 il qabaq göndərilən ilk SMS-in müəllifi ""Sky News""a onun məzmunu haqda danışıb.
Oxu.Az Trend-ə istinadən bildirir ki, britaniyalı Nil Papuort bildirib ki, 1992-ci ildə ""Vodafone"" şirkətində işlədiyi zaman ilk SMS-i öz rəisinə göndərib.
Britaniyalı qeyd edib ki, həmin SMS-də o, rəisinin Milad bayramını təbrik edib: ""Mən SMS-ə cavab almadım. Çünki o zamanlar telefonlar SMS-i yalnız qəbul edə bilirdi. Mən mətni kompüterlə yazmışdım"".
Onun sözlərinə görə, həmin vaxt şirkətdə yeni layihənin belə miqyaslı olacağına güman etmirdilər.
A.M.
www.oxu.az
"

"Dünyanın ilk kompüterini sökdülər - FOTO""Youtube"" fenomenləri olan ata və oğul ""what's inside"" kanalları üçün daha bir ilginc video yükləyiblər.
Oxu.Az Qaynarinfo-ya istinadən xəbər verir ki, 1981-ci ildə istifadəyə verilən ilk fərdi IBM kompüterinin içində nələrin olduğunu göstərmək istəyən ata və oğul cihazı parça-parça ediblər.
Bugünkü kompüterlərlə müqayisədə çox geridə qalan IBM kompüterləri 1,44 MB yaddaşa malik idi və bəsit hesablama əməllərini yerinə yetirirdi.
Dünyanın ilk kompüterinin içərisindən çıxanları sizlərə təqdim edirik:
























































www.oxu.az
"

"Yeni proqram fotoşəkli videoya çevirəcək - VİDEOABŞ-ın “Mug Life” LLC şirkəti fotoşəkillərdən animasiya yaradan proqram hazırlayıb.
Oxu.Az xəbər verir ki, proqramdan hələlik yalnız “Apple” qurğularının istifadəçiləri faydalana bilərlər.
Fotoşəkillərin emalı üç mərhələdən ibarətdir: əvvəlcə proqram fotoşəkili həcmli bloklara bölür, sonra onları seçilmiş filtrə uyğun olaraq hərəkətə gətirir və şəkili bərpa edir. Nəticədə adi şəkilin animasiyalaşdırılmış modeli alınır. Proqramda hazır modellər seçməklə yanaşı, yeni modellər yaratmaq da mümkündür.

www.oxu.az
"

"""Windows 10"" sistemi üçün ən etibarlı antiviruslar – REYTİNQEkspertlər ""Windows 10"" əməliyyat sistemi üçün ən yaxşı antivirus proqramlarını açıqlayıblar.
Oxu.Az ICTnews-a istinadən bildirir ki, hazırda ""Windows"" üçün ən populyar antivirus ""Kaspersky Total Security 2017"" proqramıdır. Antivirus bütün növ istifadəçilər, o cümlədən özəl və kiçik biznes üçün uyğun olan geniş alətlər dəstinə malikdir.
Bundan başqa, çox vaxt pulsuz proqramlarla birlikdə əlavə kimi quraşdırılmaqla iş rejimi məhdud ""McAfee Total Protection 2017"" antivirusu etibarlı hesab olunur.    
""ESET Internet Security 10"" antivirusunun tərtibatçısı zəmanət verir ki, ""McAfee Total Protection 2017"" şəbəkəni skan edərək bütün aktiv qurğuları göstərən diaqram yarada bilir.
""Bitdefender Total Security 2017"" həlli qurğuları troyan, rutkit, virus, reklam proqram təminatı və spamdan mühafizə edəcək.  
Casus proqramlar, virus və spamdan mühafizə üçün universal həll ""Avast Internet Security"" antivirusu hesab olunur.
E.Ə.
www.oxu.az
"

"Uşaqlar niyə intihar edir? - Oyundakı təhlükə Kompüter və sosial şəbəkələrin həyatımızın mərkəzində olması müxtəlif məqsədli oyunların və oyunçuların artmasına gətirib çıxardı. Artıq uşaqlar məhəllələrdə toplaşaraq oynadığımız gizlənqaç, yeddi şüşə kimi ənənəvi oyunları virtual dünyalarındakı kompüter oyunları ilə əvəzləyib.
Uşaqları, yeniyetmələri və ümumilikdə gəncləri hədəf seçən oyunların ən dəhşətlilərindən biri son dövrlər məşhurlaşan ""Mavi balina"" (""Синий кит"" / ""Blue Whale Challenge"") oyunudur. Əslində, hər şey çox sadə və maraqlı səslənir. Amma vəziyyət heç də düşündüyümüz qədər sadə və maraqlı deyil.
Oxu.Az Qafqazinfo-ya istinadən xəbər verir ki, oyunu rusiyalı proqramçı Filip Budeykin və qrupu hazırlayıb. Rusiyanın ""VKontakte"" sosial şəbəkəsindən oyuna qoşulmaq istəyənlərə ""WhatsApp"" vasitəsilə xüsusi link göndərilir. Oyuna qeydiyyat zamanı istifadəçilərdən şəxsi və ailələrilə bağlı məlumatlar soruşulur. Oyun ümumilikdə 50 günü əhatə edir və hər gün oyunçulara müxtəlif təhlükəli və qorxunc tapşırıqlar verilir. Bunlar arasında ailədən uzaqda qalmaq, qollarını, əl-ayaqlarını kəsmək, özlərinə müxtəlif işgəncələr yolu ilə zərər yetirmək və bunu sübuta etmək üçün fotolarını çəkmək və s. ən məşhurlarıdır.
Bütün bu tapşırıqları ""uğurla"" yerinə yetirən oyunçular 50-ci günün sonunda ""balina"" olmağa haqq qazanır. Elə ""oyunun"" da kulminasiya nöqtəsi məhz burasıdır. Balina məntiqi ilə hərəkət edənlərdən sonda intihar etmək tələb edilir. Təbii ki, bunu birbaşa demirlər. Yəni son tapşırıq kimi hündür bir yerdən özünü aşağı atmaq və ya asmaq tapşırılır. Oyunun hər mərhələsi tamamlandıqda, iştirakçıları yüksək səviyyədə təbrik edir, onları növbəti mərhələyə hazırlayırlar. Son səviyyə üçün isə xüsusi motivasiya verilir. İntihar mərhələsindən imtina edənlər isə ailələrinə zərər yetirmə, öldürmə ilə şantaj edilir. Bunu ailəsinə deyə bilməyən və onlara zərər gəlməsini istəməyən şəxs də məcbur qalıb intihara cəhd edir.
Bu zaman valideynlərin üzərinə xüsusi məsuliyyət düşür. Çünki uşaqlarda hər hansı psixi problemlər, bədəndə yaralar və kəsiklər olduqda, bu barədə mütləq tədbir görməlidirlər. Rusiya, Türkiyə kimi qonşu və eləcə də, dünyanın müxtəlif ölkələrində ümumilikdə 200-dən çox yeniyetmə və gənc bu bəlaya aludə olaraq intihara cəhd edib. 2015-ci ildən başlayaraq 2016-cı ilin aprel ayına qədər 130 nəfərinin sonu ölümlə nəticələnib. Digərləri isə ağır yaralı halda sağ qalıb.
Bir neçə gündür Bakıda da bu ""oyunun"" istifadəçisi olan məktəblilərin olduğu iddia edilir. Paytaxtda intihar edən 2 məktəblinin də məhz bu oyun nəticəsində həyatına son verdiyi deyilir. Bu məqamda həm məktəblilərin özləri, həm müəllimlər, məktəb psixoloqları və rəhbərlik, həm də valideynlər uşaqlara, yeniyetmələrə sahib çıxmalıdır.
İlk dəfə 2015-ci ildə oyun nəticəsində intihar hadisəsi baş verib. Oyunun qurucusu Rusiyada universitetdən qovulan psixologiya fakültəsinin keçmiş tələbəsi Filip Budeykin saxlanılan zaman polisə verdiyi açıqlamada oyunun məqsədi barədə belə deyib: ""Mən cəmiyyəti bioloji zibillərdən təmizləmək üçün bu oyunu qurmuşam"".
Valideynlər övladları ilə daha çox vaxt keçirməli, onların adı qulağa xoş gələn, lakin mahiyyətcə dəhşətli nəticələrə gətirib çıxaran və kimiləri üçün sadəcə oyun, kimiləri üçünsə ölümə aparan yol olan bu prosesə diqqət etməlidir. Peşəkar psixoloji dəstək almaqdan çəkinməməli, övladlarını hansı yaşda olursa, olsun daimi nəzarətdə saxlamalıdırlar. Əks halda onlara nəzarəti siz yox, ""bioloji zibil"" olaraq görənlər edəcək.
www.oxu.az
"

"Daşınar elektron cihazların satışı 7,3 faiz artıbİDC şirkətinin analitikləri 2017-ci ilin üçüncü rübünün daşınar elektron cihazları bazarının nəticələrini açıqlayıb.
Oxu.Az lent.az-a istinadən xəbər verir ki, daşınar elektron cihazların tədarükü ötən ilin eyni dövrü ilə müqayisədə 7,3 faiz artıb. Natural nisbətdə bu rəqəm 26,3 milyon ədəd cihaz təşkil edib. 
“Xiaomi” və “Fitbit” şirkətləri rüb ərzində 3,6 milyon ədəd cihaz tədarük ediblər ki, bu da bazarın 13,7 faizini təşkil edir. Onların göstəriciləri yaxın olsa da, İDC şirkəti bazarın liderinin adını açıqlamaqdan çəkinib. 
Qeyd edək ki, adıçəkilən hər iki şirkət ötən illə müqayisədə tədarükünü azaldıb. Belə ki, “Xiaomi” 3,3 faiz, “Fitbit” isə 33 faiz azaldıb. Onların ardınca isə “Apple” şirkəti gəlir. “Apple” bir il ərzində tədarükünü 52,4 faiz artırıb. Bunun nəticəsində onun bazar payı 7,3 faizdən 10,3 faizə qədər artıb. 
İlk beşliyə həmçinin 6 faiz bazar payı ilə “Huawei” və 4,9 faiz bazar payı ilə “Garmin” şirkətləri də daxildir.
L.Ə.
www.oxu.az
"

"Alimlər insan yaddaşını yaxşılaşdıran qurğu hazırlayıblarAlimlər insan yaddaşını 30% yaxşılaşdıran qurğu hazırlayıblar. Yeni ixtira yaddaşla problemi olan insanlara alsqeymer və demensiya xəstəliyi ilə mübarizədə kömək edəcək.
Oxu.Az ICTnews-a istinadən xəbər verir ki,  Cənubi Kaliforniya Universitetinin biomühəndislik professoru Dun Sun tərəfindən yaradılmış qurğu insan yaddaşını 30% yaxşılaşdıra bilər.

Qurğunun elektrodları insanın beyninə bərkidilir.
“Biz yaddaş funksiyasının yaxşılaşması üçün neyron kod yazırıq. Əvvəllər bunu heç vaxt etməyiblər” – professor deyib.
L.Ə.
www.oxu.az 
"

"“Instagram”da yeni funksiya istifadəyə verildi Son illərdə ən çox istifadə olunan sosial şəbəkələrdən biri olan ""Instagram"" maraqlı yenilik etməyə hazırlaşır.
Oxu.Az Milli.Az-a istinadən bildirir ki, ""Instagram"" “regram” funksiyasını test edir. Bu barədə məlumatı ""The Next Web"" yayıb. Belə ki, artıq başqasının fotosunu profilində paylaşmaq üçün, sadəcə, bir düyməyə klikləmək kifayət edəcək. Bu “regram” düyməsi vasitəsilə həyata keçiriləcək.
Qeyd edək ki, əvvəllər başqasının şəkil və ya videosunu paylaşmaq üçün repost proqramlarından istifadə olunurdu.



L.Ə.
www.oxu.az
"

"“WhatsApp” işini bərpa etdi – YENİLƏNİB“WhatsApp” messencer proqramında yaranmış problem aradan qaldırılıb. 
Oxu.Az-ın xəbərinə görə, hazırda platforma üzərindən ismarıc yollamaq və almaq mümkündür.
23:21
Məşhur mobil mesajlaşma tətbiqi olan “WhatsApp”da problem yaranıb.
Oxu.Az-ın xəbərinə görə, bu barədə proqram istifadəçiləri sosial şəbəkələrdə yazıblar.
Platforma üzərindən ismarıc yollamaq və almaq mümkün deyil. Bu, yalnız Azərbaycanda deyil, bütün dünya üzrə müşahidə olunur.
Bağlantı ilə bağlı problem Bakı vaxtı ilə saat təxminən 22:00-da başlayıb.
Problemin nə vaxt aradan qaldırılacağı ilə bağlı məlumat yoxdur. 
S.B.
www.oxu.az
"

"“Apple” yeni ilədək “AppStore”u bağlayacaqABŞ-ın “Apple” korporasiyasının “AppStore” onlayn mağazası dekabrın 23-27-də tərtibatçılar, eləcə də texniki və ya maliyyə məsələlərini həll etmək istəyən istifadəçilər üçün bağlı olacaq.  
Oxu.Az lent.az-a istinadən xəbər verir ki, şirkətin texniki dəstək bölməsinin əməkdaşları Yeni il tətilinə çıxacaqlar.
Məlumatda deyilir ki, proqram və əlavələrin tərtibatçıları 4 gün ərzində onları “AppStore”a yükləyə bilməyəcəklər. Həmçinin onlar dəyişikliklər də edə bilməyəcəklər. “Apple”də məsləhət görürlər ki, bütün lazımi yenilənmələr tətil başlayana qədər tərtib edilsin. 
Qeyd etmək lazımdır ki, “AppStore” onlayn mağazasının açılışından sonra Yeni il satışları və endirimlərə başlanacaq. Şirkətdə bildirirlər ki, bu Yeni il satışları və endirimlər geridə qoyduğumuz ilin ən böyüyü olacaq.
L.Ə.
www.oxu.az
"

"""YouTube"" video xidməti yeni funksiyanı sınaqdan keçirir ""YouTube"" video xidməti ""Reels"" adlanan yeni funksiyanı sınaqdan keçirir.
Oxu.Az Lent.az-a istinadən xəbər verir ki, yeni funksiya ""Instagram"" və ""Snapchat""dəki ""Stories"" funksiyasına uyğun olacaq.
Bu məqsədlə əlavə bölmə ayrılacaq və istifadəçi ora öz “Reels”ini yükləyə biləcək. “Stories”dən fərqli olaraq, ""YouTube""dakı qısa ""tarixçələr"" 24 saat sonra yoxa çıxmayacaq. Bundan başqa, istifadəçi bir neçə ""Reels"" yarada bilər və onların hər birində 30 saniyəlik bir neçə rolik yerləşdirmək olar.
 Videonu rəng filtrləri, mətn, musiqi və stikerlərlə tamamlamaq mümkündür. 
L.Ə.
www.oxu.az
"

"""Facebook""da problem ""Facebook"" mesencerində problem yaranıb. 
Oxu.Az xəbər verir ki, bəzi istifadəçilərdə ""Facebook""a kompüterdən daxil olduqda mesencer açılmır. 
Mesajların göndərilməsi üçün mesencerə ayrıca giriş tələb olunur. 
Qeyd edək ki, problemlə bağlı rəsmi açıqlama yoxdur.
L.Ə.
www.oxu.az
"

"Noutbuk tələbənin diqqətini yayındırırEkspertlər noutbuk və planşetlərin tələbələrin bilik almasına mane olduğunu sübut ediblər.
Oxu.Az ICTnews-a istinadən bildirir ki, Prinston və Kaliforniya universitetlərinin alimləri cihazlardan istifadənin tələbələrin biliklərə yiyələnməsinə təsirini araşdırıblar. Məlum olub ki, adi qələm və dəftər dərs zamanı daha faydalıdır.
Alimlər ali məktəblərdən birinin tələbələrini iki qrupa ayırıblar. Qruplardan birinə dərs zamanı noutbuk və ya planşet, digər qrupa isə dəftər və yazı ləvazimatlarından istifadəyə icazə verilib. Məlum olub ki, mühazirəni dəftərə qeyd edən tələbələr noutbuk və planşetlərdən istifadə edən tələbələrlə müqayisədə materialı yaxşı mənimsəyib və daha yüksək qiymət alıblar.
Alimlər bunu əksər tələbələrin kompüterdə mühazirə mətnini sürətlə yığa bilməmək bacarığı ilə izah ediblər. Tələbələr mühazirəçinin danışığını kompüterdə qeyd etməyə macal tapmır, tez-tez dayanır və təkrarlamağı xahiş edirlər.
A.M.
www.oxu.az
"

"Osman Gündüz: ""Facebook"" və ""Instagram""ın Azərbaycanda ofisləri açılmalıdırİnternetdə uşaq və yeniyetmələrin təhlükəli informasiyalardan qorunması ciddi əhəmiyyət kəsb edir. Hesab edirəm ki, müvafiq icra hakimiyyəti orqanlarının bu tip məsələlərə, yəni internet resurslarında uşaq və yeniyetmələrin təhlükəsizliyinin təmin edilməsi ilə bağlı məsələlərə daha ciddi diqqət yetirməsi doğru olar.
Oxu.Az xəbər verir ki, bunu Trend-ə Azərbaycan İnternet Forumunun prezidenti Osman Gündüz deyib.
O.Gündüz bildirib ki, hazırda uşaqların və yeniyetmələrin psixologiyasına mənfi təsir edən xeyli internet informasiya resursları var: ""Bununla bağlı monitorinqlərin aparılması və bu monitorinqlərin nəticələrinin açıqlanması düzgün olardı. İnternet provayderlərə uşaq və yeniyetmələrə ziyanlı məlumatlarla bağlı xəbərdarlıq edilməlidir və bu saytların bağlanması üçün məhkəməyə, aidiyyəti qurumlara müraciət olunmalıdır"".
O.Gündüz sosial şəbəkələrdə uşaq və yeniyetmələrlə bağlı baş verən mənfi hallara da münasibət bildirib.
O qeyd edib ki, bu şəbəkələr xarici informasiya resurslarıdır: ""Təbii ki, orada fərdi bloklama məsələləri problem yaratdığından daha çox maarifləndirmə işlərinə üstünlük verilməlidir. Bu istiqamətdə komlpeks işlər aparılmalıdır. Yəni valideynlər, məktəb, ictimaiyyət, medianın üzərinə burada ciddi iş düşür. Hökumət özü də bu cür qlobal resursların sahibləri ilə əməkdaşlıq etməlidir, çünki burada müəyyən addımların atılması zəruridir. Onların Azərbaycanda ofisləri açılmalıdır, serverləri bura gətirilməlidir, yəni əməkdaşlıq, maarifləndirmə daha düzgün istiqamətdir"".
Azyaşlıların sosial şəbəkələrə girişinin məhdudlaşdırılması məsələsinə gəlincə, O.Gündüz qeyd edib ki, bir sıra sosial şəbəkələr girişə yaş məhdudiyyəti qoysa da, bunu tənzimləmək mümkün deyil: ""Məsələn, ""Facebook"" 13 yaşdan aşağı uşaqların şəbəkəyə girişinə icazə vermir, lakin istifadəçi yaşını artıq göstərərək daxil olur. Buna sosial şəbəkələr nəzarət edə bilmirlər. Ona görə də bu istiqamətdə valideyn, məktəb, cəmiyyət maarifləndirmə işləri aparmalıdır"".
E.Ə.
www.oxu.az
"

"On minlərlə İKT mütəxəssisinə ehtiyac olacaq – VİDEOHazırda Azərbaycanda İnformasiya və Kommunikasiya Texnologiyaları üzrə 1500-ə yaxın mütəxəssis var. Amma yaxın gələcəkdə bu sahə üzrə on minlərlə mütəxəssisə ehtiyac olacaq.
Oxu.Az-ın Xəzər TV-yə istinadən məlumatına görə, bu barədə İqtisadi İslahatların Təhlili və Kommunikasiya Mərkəzindən məlumat verilib. Ölkəmizdə rəqəmsal iqtisadiyyat sürətlə inkişaf etdiyindən bu sahənin mütəxəssislərinə də ehtiyac artacaq.
Dövlət İmtahan Mərkəzinin mətbuat xidmətinin rəhbəri Xanlar Xanlarzadə bildirib ki, bu il üzrə Azərbaycanda 19 universitetin kompüter elmləri, kompüter mühəndisliyi, informasiya texnologiyaları, sistem mühəndisliyi fakültələrinə 1652 abituriyent qəbul olub. Yaxın gələcəkdə İKT mütəxəssislərinə duyulacaq ehtiyacla bağlı proqnozlar baxımından bu rəqəm qənaətbəxş hesab oluna bilməz. Üstəlik, bu sahə üzrə təhsil alan tələbələr də ali məktəblərdə verilən təhsilin iş həyatı üçün kifayət etmədiyini deyirlər.
İKT üzrə mütəxəssis Samir Kərimovun sözlərinə görə, dünyada əksər universitetlərdə bu sahə üzrə verilən təhsil işləmək üçün kifayət etmir.
Bu halda isə tələbələrin özləri araşdıraraq öyrənməli, çətinlik yaşadıqları hissələri müəllimlərdən soruşmalıdırlar.
Ölkəmizdə hazırda İKT sahəsini tədris edən çoxlu sayda kurslar da fəaliyyət göstərir ki, burada da minimum qiymət aylıq 100-150 manatdır.

S.B.
www.oxu.az
"

"“Android” istifadəçilərinin bank kartları təhlükə altındadırMütəxəssislər tərəfindən “Google Play” proqramlar mağazasında aşkar edilmiş bir neçə mobil proqram istifadəçilərin smartfonuna zərərverici proqram təminatı yükləyir. Bu haqda “ESET” şirkətinin press-relizində deyilir.
Oxu.Az ICTnews-a istinadən yazır ki, “BankBot” adlı fırıldaqçı proqram təminatının mobil versiyası geniş yayılıb. Bu fırıldaqçı proqram təminatının izləri “Tornado FlashLight”, “Lamp For DarkNess” və “Sea FlashLight” mobil tətbiqləri, həmçinin smartfonun yaddaşının təmizlənməsi üçün alətlərdə aşkar edilib.
Quraşdırmadan sonra proqram qurğudakı tətbiqləri təhlil edir və bank xidmətlərinin aşkar edilməsi zamanı inzibatçı hüquqlarını sorğulayır. Bundan sonra yeniləmə bəhanəsi adı altında gizli rejimdə “BankBot” tətbiqi yüklənir.
Bank proqramını işə salarkən troyan şəxsi kabinetə daxil olmaq üçün loqin və parolu daxil etməkdən ötrü saxta pəncərə əks etdirir. Bundan sonra hakerlər qurbanın bank hesabına müdaxilə edirlər.
Ekspertlər müəyyənləşdiriblər ki, yalnız proqramların naməlum mənbələrdən quraşdırılmasına icazə verildiyi halda zərərverici mobil tətbiqin yüklənməsi baş verir.
L.Ə.
www.oxu.az
"

"""Twitter"" və ""Facebook"" Rusiyanın ""Brexit""ə müdaxiləsini araşdıracaq""Facebook"" və ""Twitter"" şirkətləri Böyük Britaniyanın Avropa İttifaqından çıxması ilə bağlı referendum prosesinə Rusiyanın müdaxiləsinin araşdırılmasında iştirak edəcək.
Oxu.Az Lent.az-a istinadən xəbər verir ki, ""Twitter""in Böyük Britaniyadakı rəhbərlərindən Nik Piklz məlumatı təsdiqləyib.
O bildirib ki, sosial şəbəkə məsələ ilə bağlı öz araşdırmasını da aparacaq.
Qeyd edək ki, 2016-cı ilin 23-24 iyun tarixlərində - “Brexit” üzrə referendum zamanı “Twitter” mikrobloqundakı Rusiya mənşəli səhifələrdə azı 45 min paylaşım edilib. Bu barədə Kaliforniya və Svansi universitetlərinin alimləri araşdırma aparıb. Bildirilir ki, Rusiya mənşəli 150 mindən çox səhifə daha əvvəl əsasən Ukrayna hadisələri barədə paylaşımlar edirdisə, “Brexit” ərəfəsində diqqəti bu məsələyə yönəldiblər. Fəallığın pik nöqtəsi referendum günü – iyunun 23-də və ertəsi gün qeydə alınıb. Əgər iyunun 13-nə qədər rusiyalıların səhifələrində “Brexit”lə bağlı 1000-dən az “tvit” yazılmışdısa, 24 iyunda bu göstərici 39 minə çatıb. Bu paylaşımların əksəriyyəti “bot”lar tərəfindən edilib. Analiz göstərir ki, belə “tvit”lərə yüz milyonlarla baxış olub. Əksər “tvit”lər insanları Böyük Britaniyanın Avropa İttifaqından çıxmasına səs verməyə çağırıb.
L.Ə.
www.oxu.az
"

"“Facebook” yeni funksiyasını test edir“Facebook” administrasiyası səhifə sahibinin selfisindən istifadə olunmasını nəzərdə tutan yeni müdafiə funksiyasını test edir.
Oxu.Az Lent.az-a istinadən xəbər verir ki, əgər sistem nəyinsə qaydasında olmadığından şübhələnsə, istifadəçidən öz şəxsiyyətini təsdiqləmək üçün selfi çəkib göndərməsini xahiş edəcək.
Beləliklə, həmin səhifədən istifadə edən şəxsin həqiqi və ya saxta olduğu müəyyənləşdiriləcək. Selfini aldıqdan sonra “Facebook” səhifəni müvəqqəti donduracaq və yeni fotonun profil fotosu ilə müqayisəsini aparacaq.       
Yeni funksiya istifadəçilərin səhifələrinin oğurlanması hallarının qarşısını almaq üçün yaradılır.
L.Ə.
www.oxu.az
"

"İvanka Trampı heyran qoyan azərbaycanlı gənc ixtiraçı danışdı – VİDEOHindistanda keçirilən Qlobal Sahibkarlıq Sammitində (GES) iştirak edən ABŞ prezidenti Donald Trampın baş müşaviri və qızı İvanka Tramp (Ivanka Trump) azərbaycanlı 15 yaşlı ixtiraçı Reyhan Camalova haqqında fikirlərini bölüşüb. İ.Tramp Reyhanın ixtira etdiyi “Rainergy” qurğusunun bütün cəmiyyətə böyük xeyir gətirəcəyini deyib.
Oxu.Az xəbər verir ki, “Report”un suallarını cavablandıran Reyhan Camalova ixtirası və GES haqqında da fikirlərini bölüşüb. 
Onun sözlərinə görə, “Rainergy” qurğusunun kütləvi buraxılışı üçün artıq sərmayədarlar müəyyən təkliflər irəli sürüblər.
Gənc ixtiraçı ümumi hündürlüyü 9 metrə çatan qurğunun əsasən musson iqlimi hakim olan ölkələr üçün əhəmiyyət daşıdığını qeyd edib:
“Rezervuarda toplana yağış suyu yüksək sürət və təzyiqlə aşağıdakı generatoru hərəkətə gətirir. Bu enerji akkumulyatorda toplanır və insanlar ehtiyacları olduğu zaman həmin enerjidən istifadə edə bilərlər”.
“GES-dən gözləntilərim çox böyükdür. GES mənim gələcək uğurlarım üçün qızıl açardır”, - Reyhan bildirib.

E.Ə.
www.oxu.az
"

"“WhatsApp” istifadəçilərinin – DİQQƏTİNƏSon bir neçə gün ərzində “WhatsApp” xidməti istifadəçilərinə yarana biləcək problemlərlə bağlı xəbərdarlıq edib.
Oxu.Az “Ölkə.Az”a istinadən xəbər verir ki, bu barədə şirkətin rəsmi səhifəsində qeyd edilib.
Bildirilib ki, “iPhone” telefonları üçün “iOS 11” yenilənməsi təqdim olunduqdan sonra “WhatsApp”la bağlı bildiriş problemləri yaranır.
Qeyd edilir ki, “WhatsApp”dan ekranı sürüşdürərək çıxdıqda proqram işləmir. Bu zaman hər hansı mesaj gəldikdə bu barədə bildiriş görünmür və ya gecikir. Açıqlamaya görə, bu problemin yaranmasında “WhatsApp” günahkar deyil. Proqram məhz yeni işə salınan “iOS 11” əməliyyat sistemi zamanı baş verir. “Apple” şirkəti yaranan qüsuru aradan qaldıracaq və hazırda bununla bağlı iş görülür.
Xəbərdarlıqda əlavə edilib ki, “WhatsApp”dan ekranı sürüşdürərək çıxmaq əvəzinə, bir toxunuşla “Home” düyməsinə basaraq problemi aradan qaldırmaq olar.
S.B.
www.oxu.az
"

"İT əməkdaşları arasında ən populyar şirkətlər – SİYAHI""SpaceX"" və ""Google"" informasiya texnologiyaları (İT) sahəsində çalışan işçilər arasında ən populyar şirkətlər onluğuna başçılıq edir. Bu barədə ""Hired"" iş axtarışı servisinin apardığı tədqiqatda deyilir.
Oxu.Az ICTnews-a istinadən bildirir ki, ""Hired"" mütəxəssisləri texniki sahədə çalışan 2340 amerikalı, eləcə də, Böyük Britaniya, Sinqapur, Kanada və Avstraliya sakininin rəyini öyrənib. Servis nümayəndələri onlardan yerli şirkətlərə maraq səviyyəsini qiymətləndirməyi xahiş ediblər. Bundan başqa, onlara əməkdaşlıq etmək arzusunda olduqları digər şəhər və ölkələrin şirkətlərini sadalamaq təklif olunub.
Tədqiqatın nəticələrindən 10 ABŞ şəhərində, eləcə də, London (Böyük Britaniya), Sidney və Melburn (Avstraliya) və Sinqapurda (Sinqapur) İT əməkdaşları arasında ən populyar şirkətlərin adı məlum olub.
Kanadanın Toronto şəhərinin sakinləri əsasən ""Shopify"" elektron ticarət platformasını yaradan startapda çalışmaq istədiklərini bildiriblər. İndeksin 85 bənd qiymətləndirilməsi şirkətə ümumi reytinqdə üçüncü yeri tutmağa imkan verib.
E.Ə.
www.oxu.az
"

"İnsanın əhval-ruhiyyəsini tənzimləyən neyron çipləri yaradılıbAmerikalı hərbçilər tərəfindən maliyyələşdirilən alimlər insanın əhval-ruhiyyəsinin avtomatik idarə olunması üçün sistem hazırlayıblar. Sistem avtomatik rejimdə beynin aktivliyini izləyir və onun işində xroniki depressiya və başqa psixi pozuntular doğuran nasazlıqları aradan qaldırır.
Oxu.Az ICTnews-a istinadən xəbər verir ki,  beynin dərin stimulyasiyası yeni yanaşma deyil. Beynin iş fəaliyyətini dəyişən impulslar buraxan kəllədaxili implantlar Parkinson xəstəliyinin müalicəsində uğurla tətbiq edilir, ancaq əhval-ruhiyyə pozulmaları ilə mübarizədə eyni prinsipi tətbiq etmək cəhdləri indiyədək uğursuz olub.
Yeni implantlar insanın əhval-ruhiyyəsini idarə etmək üçün xüsusi hazırlanıb və daimi deyil, yalnız lazım olduqda işləyirlər. Bundan başqa, terapiyaya hazırlıq çərçivəsində həkimlər müəyyən aktivlik tiplərini əhval-ruhiyyənin pisləşməsi ilə tutuşdurmaq üçün könüllülərin beyninin aktivliyini və əhval-ruhiyyəsini qeydə alıblar. Bundan sonra sistem elə tənzimlənib ki, stimulyasiya yalnız ""pis"" aktivlik qeydə alındıqda işə düşsün.
Ekspertlərin fikrincə, belə ""fərdiləşdirilmiş"" və beynin müəyyən siqnallarına cavab olaraq aktivləşdirilən stimulyasiya dərman və psixoterapiya müalicəsi çətin olan xəstələrə kömək edə bilər.
L.Ə.
www.oxu.az 
"

"UBER: Taksi xidmətinə ƏDV-nin tətbiqi barədə rəsmi məlumat almamışıq""Uber"" şirkəti bu ilin dekabrın 1-dən etibarən gedişlərə görə nağdsız ödənişlər üzrə 18% həcmində ƏDV tutulacağına aydınlıq gətirib.
Oxu.Az APA-ya istinadən xəbər verir ki, şirkətə bununla bağlı rəsmi bildiriş hələ daxil olmayıb: ""Bizə məlum olub ki, istifadəçilərimiz Azərbaycan banklarının birindən 2017-ci ilin dekabrın 1-dən etibarən ""Uber""lə gedişlərə görə nağdsız ödənişlər üzrə 18% həcmində ƏDV tutulacağı barədə SMS xəbərdarlığı alıblar. Bizə sözügedən yenilik barədə rəsmi bildiriş hələ daxil olmayıb. Biz bu məsələni əsaslı surətdə araşdırmaq və Azərbaycanda istifadəçilərimiz üçün ən əlverişli şəkildə həll etmək niyyətindəyik"".
A.M.
www.oxu.az
"

"“Bax, istifadə et, yarat” mobil tətbiqlər müsabiqəsi yekunlaşıbNəqliyyat, Rabitə və Yüksək Texnologiyalar Nazirliyi “Açıq Hökumət Məlumatları” portalının yenilənməsi ilə əlaqədar portaldan istifadəni təmin etmək üçün “Bax, istifadə et, yarat” adlı mobil tətbiqlər müsabiqəsi yekunlaşıb.
Xatırladaq ki, müsabiqənin məqsədi Azərbaycan Respublikasının ""Açıq Hökumət Məlumatları"" (data.gov.az) portalındakı məlumatlar əsasında yeni mobil tətbiqlərin hazırlanması, Açıq Hökumət Məlumatlarından rahat istifadə, sosial yönümlü və innovativ ideyaların dəstəklənməsi və startap layihələrinin təşviq edilməsi idi.
26 noyabrda müsabiqə iştirakçıları hazırladıqları mobil tətbiqlərlə bağlı münsiflər heyəti qarşısında təqdimat ediblər.
Nəqliyyat, Rabitə və Yüksək Texnologiyalar Nazirliyi Məlumat Hesablama Mərkəzinin və Yüksək Texnologiyalar Parkı MMC-nin, “Best Comp Group”, “Microsoft” şirkətlərinin mütəxəssislərindən ibarət münsiflər heyəti iştirakçıların müsabiqəyə təqdim etdiyi mobil tətbiqləri qiymətləndiriblər. 

Müsabiqəyə müxtəlif şirkət əməkdaşları, universitet tələbələri, fərdi proqramçılar və startap fəaliyyəti ilə məşğul olan şəxslər qatılıblar. 9-u fərdi şəxs, 11-i komanda işi olmaqla, 20 tətbiq münsiflər heyətinə təqdim olunub. 
Müsabiqə iştirakçıları tərəfindən təqdim olunan mobil tətbiqlər sosial əhəmiyyət, funksionallıq, tamlıq, dizayn və məzmun baxımından dəyərləndirilib.
Mobil tətbiqlərin hazırlanmasında daha çox Dövlət Statistika Komitəsi, Nəqliyyat, Rabitə və Yüksək Texnologiyalar, Kənd Təsərrüfatı, Mədəniyyət və Turizm nazirliklərinin Açıq Hökumət Məlumatlarından istifadə edilib.
Qeyd edək ki, qiymətləndirmə nəticələrinin açıqlanması və qaliblərin mükafatlandırılması “Bakutel 2017” sərgisi çərçivəsində baş tutacaq.














www.oxu.az
"

"“VKontakte”də göndərilmiş mesajları redaktə etmək mümkün oldu“VKontakte” sosial şəbəkəsi istifadəçilərinə göndərilmiş mətni redaktə etməyə icazə verib.
Oxu.Az Lent.az-a istinadən xəbər verir ki, sosial şəbəkənin rəhbərliyi hətta “göndərmək” düyməsini sıxdıqdan sonra göndərilən mesajları redaktə etmək imkanı verib. Belə bir imkan göndəriləndən sonrakı ilk 24 saat ərzində mümkündür.
Mətni dəyişdirmək üçün məlumatın silinməsi işarəsinin yanında yerləşən karandaş işarəsinə sıxmaq lazımdır. Bu funksiya hələlik yalnız “Android” cihazlarının sahibləri üçün əlçatandır. iOS istifadəçiləri isə bu yaxınlarda baş verəcək yenilənmədən sonra bu funksiyadan yararlana biləcək. Hələlik bu yenilənmənin dəqiq tarixi barədə məlumat yoxdur.
Bundan başqa, yenilənmə paketi çərçivəsində istifadəçinin dostlar siyahısında olmayan insanları da söhbətə dəvət etmək funksiyası əlavə edilib. Müəyyən keçid vasitəsilə bu söhbətə istənilən şəxs qoşula biləcək.
L.Ə.
www.oxu.az
"

"Veb saytlar üçün yeni fürsət - Yeni İl endirimiNoyabr ayının 20-dən dekabr ayının 20-nə kimi Azərbaycan İT xidmətləri bazarının liderlərindən olan İNNOA MMC Beynəlxalq Endirim Günü – (BLACK FRİDAY)  və Yeni İl münasibətilə xidmətlərinə 25% endirim təklif edir. 
İNNOA MMC əhalini bu endirimdən yararlanmağa dəvət edir. 
Qeyd edək ki, Azərbaycanda 2011-ci ildən fəaliyyət göstərən, bir çox şirkətlərə veb-sayt hazırlayaraq, veb-proqramlaşdırma, eləcə də, veb-dizayn sahəsində uğurlu layihələrə imza atan İNNOA MMC müştərilərə yaxından kömək göstərəcək.
Şirkətin dizayner və proqramçıları biznesinizin inkişafı üçün müasir, kreativ, çoxfunksiyalı veb-saytlar yaradır. Saytların yaradılması, SEO, SMM xidmətləri göstərən İNNOA MMC bir çox tanınmış şirkət üçün veb-saytlar hazırlayıb. Bunların sırasına “Bazarstore”, “Qoç Ət”, “CB Travel”, “Alman Dili” Tədris Mərkəzi, “Avis” tibbi market, “Premium Clinic” və başqaları  daxildir. 
Xidmətlər və qiymətlər barədə ətraflı məlumat almaq üçün şirkətin saytına daxil ola bilərsiniz: https://innoadesign.com/

 

Ünvan: Bakı şəh., Yasamal r-nu, Naxçıvani 14.
www.oxu.az
"

"Azərbaycanda Milli Rəsədxana yaradılacaq2020-ci ilədək Azərbaycanda Milli Rəsədxana yaradılacaq.
Oxu.Az Trend-ə istinadən xəbər verir ki, bunu əmək və əhalinin sosial müdafiəsi naziri Səlim Müslümov deyib.
Nazirin sözlərinə görə, bu rəsədxananın yaradılmasında beynəlxalq təşkilatlar iştirak edəcəklər.
A.M.
www.oxu.az
"

"Telefonunuza batareya alarkən diqqətli olun – VİDEOSatışda elə batareyalar var ki, onlar sizin telefonunuzu xəbəriniz olmadan sıradan çıxara bilər. Şəhərdə aparılan sorğu zamanı aydın olub ki, telefonlarına batareya alan şəxslər onların keyfiyyətindən narazılıq edir. Əksəriyyət deyir ki, belə batareyaların ömrü az olmaqla yanaşı, telefonlarına da ciddi ziyan vurur.
Bəs batareya alarkən nələrə diqqət etmək lazımdır? Ümumiyyətlə, orijinal batareyalarla saxtalarını necə fərqləndirmək olar?
Oxu.Az-ın Xəzər TV-yə istinadən məlumatına görə, satıcılar deyirlər ki, elə vətəndaşların özləri əsasən ucuz batareyalar almağa üstünlük verirlər.
Uzun illər telefon aksessuarlarının satışını həyata keçirən Seymur Yusibov alıcılara orijinal batareyalar almağı tövsiyə edir. 
O da təsdiq edir ki, sadə batareyaların telefon üçün bir sıra fəsadları var. Seymur Yusibov həmçinin bildirib ki, orijinal batareyaların 1 illik zəmanəti olur.
Satıcılar orijinal batareyaların saxta fərqləndirməyin yollarını da izah edib. Odur ki, siz də batareya alanda bu kimi nüanslara diqqət edin ki, maddi zərərə düşməyəsiniz.

S.B.
www.oxu.az
"

"Azərbaycanda 5G texnologiyası nə zaman olacaq?Azərbaycanın telekommunikasiya bazarı 5G beşinci nəsil mobil rabitə standartına keçməyə hazırdır.
Oxu.Az-ın xəbərinə görə, bunu Trend-ə Çinin ən iri telekommunikasiya avadanlığı istehsalçısı ZTE şirkətinin vitse-prezidenti Yanq Cun deyib.
Onun sözlərinə görə, ZTE-nin növbəti 5-10 il ərzində başlıca istiqaməti 5G texnologiyanın inkişafına yönəldiləcək:
“Bu texnologiya geniş əhatə spektrinə malikdir. Biz Azərbaycanda operatorların 5G-nin tətbiqinə hazır olub-olmadığının hələ deyə bilmərik, amma istisna olunmur ki, bazarda bu texnologiyanın tətbiq olunacağı müəyyən sektorlar mövcuddur”.
S.B.
www.oxu.az
"

"2018-ci ildə İKT-də əsas trendlər hansılar olacaq?Son zamanlar müxtəlif tədqiqat agentliklərinin araşdırmaları göstərir ki, 2018-ci ildə İKT sektorunda ilk onluqda dayanacaq texnologiyalar aşağıdakılar olacaqdır:
Süni İntellekt və Maşın öyrətməsi (AI-Artificial İntelligence) and Machine Learning))

Blokçeyn və Kriptovalyuta (Blockchain and Cryptocurrency)

İri Data (Big data)

Telesəhiyyə (Telemedicine)

Artırılmış və Virtual reallıq (AR/VR)

Çat botlar və Virtual yardımçılar (Bots and Virtual Assistance)

Kibertəhlükəsizlik (Cybersecurity)

Əşyalar İnterneti (İnternet of Things)

Kompüter Düşüncəsi (Computer Vision)

Neyron Şəbəkələr (Artificial Neural Networks)
Göründüyü kimi, bu texnologiyalar 2018-ci ilin rəqəmli trendlərini təşkil edir. Buradan görünür ki, adları yuxarıda qeyd edilən rəqəmli texnologiyaların insan həyatının bütün sferalarında sistemli inkişafına önəm verilir.
Rəqəmli texnologiyaların inkişafı onu deməyə əsas verir ki, artıq qlobal rəqabətqabiliyyətlilik bundan sonra ölkələrin innovasiya potensialı ilə müəyyən ediləcəkdir.
L.Ə.
www.oxu.az
"

"Smartfon asılılığı ilə mübarizədə kömək edən qurğu təqdim olunubAvstriyalı dizayner Klemens Şillincer tərəfindən təqdim edilmiş “Substitute Phone” adlı ixtira insanlara smartfon asılılığından xilas olmaqda yardımçı olacaq.
Oxu.Az ICTnews-a istinadən xəbər verir ki, “Substitute Phone” qurğusunun yaradıcısı insanların əksəriyyətinin telefonu praktiki istifadə üçün deyil, onu fırlatmaq və ya düymələri sıxmaq üçün əlinə götürdüyünü irəli sürür.
Bildirilir ki, yeni qurğu smartfon formasında hazırlanmış plastik kütlədir və əlin içində rahat şəkildə yerləşir. Qurğuya qurulmuş bir neçə daş muncuq dənəsini fırlatmaq olar. Şillincer bu qurğunu əvəzetmə terapiyası adlandırır.
L.Ə.
www.oxu.az
"

"Termometr-smartfon yaradıldıCənubi Koreyada dünyada ilk dəfə olaraq termometr-smartfon yaradılıb.
Oxu.Az Lent.az-a istinadən xəbər verir ki, cihaz i-MEMS mikroelektromexaniki sistemdən ibarətdir. Bu, temperaturun Selsi ilə -40 ilə +200 dərəcə arasında ölçülməsi üçün cihaz yaratmaq üçün bir platformadır.
Yüksək texnoloji cihaz temperaturu 0,5 saniyəyə müəyyən edir. Smartfonun istehsalına 2018-ci ildə başlanacaq. Termometrdən istifadə etmək üçün istifadəçilər üçün xüsusi proqram əlavəsi buraxılıb.  
Cihaz bədən temperaturunu ölçməyə imkan verir. Bundan başqa, cihazı ətraf mühitin temperaturunu ölçmək üçün də istifadə etmək mümkündür. Dünyada ilk termometr-smartfonun korpusu kompozisiyalı materialdan hazırlanıb. Bunun sayəsində o, lazımi davamlılığa malikdir.
L.Ə.
www.oxu.az
"

"“Qara cümə” “Amazon”nun sahibinə bu qədər sərvət qazandırdı “Amazon” online ticarət platformasının yaradıcısı Ceff Bezosun sərvəti “qara cümə” günü həyata keçirilən satışlar nəticəsində 2,4 milyard dollar artaraq, 100,3 milyard dollara çatıb.
Oxu.Az Lent.az-a istinadən xəbər verir ki, bu, irihəcmli satışlar sayəsində sərmayəçilərin nikbinliyi nəticəsində şirkət səhmlərinin dəyərinin 2% yüksəlməsindən sonra baş verib. Bundan əvvəl 100 milyardlıq həddi keçə bilən şəxs 1999-cu ildə “Microsoft”un yaradıcısı Bill Qeyts olmuşdu.
Ümumilikdə 24 noyabrda “Amazon”un satışları ötən ilin eyni dövrü ilə müqayisədə 18,4% artıb.
Xatırladaq ki, C. Bezos “Forbes”in milyarderlər siyahısında B.Qeytsi ötərək 1-ci sıraya yüksəlib. Son reytinqdə “Amazon”un sahibinin sərvəti 92 milyard dollar, “Microsoft”un təsisçisinin sərvəti isə 90 milyard dollar həcmində qiymətləndirilib.
L.Ə.
www.oxu.az
"

"Azərbaycanda kompüter oyunları üzrə çempionat keçirildiAzərbaycanda ilk dəfə Dota 2 oyunu üzrə ixtisaslanmış “Son Çempion 2017” çempionatı keçirilib. 
Oxu.Az xəbər verir ki, qeydiyyatdan keçən 24 komanda finala vəsiqə qazanmaq uğrunda, ""2 qələbəyə qədər"" qaydası ilə mübarizə aparıblar. Çempionat  Azərbaycan Kiberidman Federasiyasının tərəfdaşlığı ilə keçirilib. 
Final oyununda rəqibini 2-0 hesabı ilə məğlub edən Young P.I.M.P.S and O.G komandası Türkiyədə keçiriləcək “Son Şampiyon 2018” çempionatında iştirak etmək imkanı qazanıb. Bu turnir ESL oyun seriyalarına aiddir.
Mükafatlandırma mərasimindən sonra qalib komandanın kapitanı Teymur Nağıyev və oyunçulardan biri olan Sənan Hüseynov deyiblər: ""Biz qələbəyə və Türkiyədə öz gücümüzü göstərmək imkanına çox şadıq. Bu, iki ağır gün idi, amma komanda işi bu gün bizi çox güclü rəqiblər qarşısında qələbəyə gətirib çıxardı.""
""Biz – gənc komandayıq və anlayırıq ki, Türkiyədə kiberidmançıların səviyyəsi çox yüksəkdir. Ona görə də bizi fevral ayında “Son Şampiyon 2018” turnirinə yollanmadan öncə çoxlu məşqlər gözləyir.""
Dota-2 – Valve Corporation tərəfindən hazırlanan çoxistifadəçili kompüter oyunudur. Bu gün bu oyun fəal kiberidman növüdür və bütün dünyadan müxtəlif beynəlxalq yarışlarda və liqalarda mübarizə aparan çox sayda peşəkar komandaları cəlb edir. Dota-2 kiberidman tarixində ən yüksək mükafat fondlu oyun növüdür, bu mükafatlar iyirmi milyon dollara çatır.
Oyunda öz bazasına malik, hər biri beş oyunçudan ibarət olan iki komanda iştirak edir. Bütün oyunçular müxtəlif rollara, qabiliyyətlərə və oyun üslubuna malik olan qəhrəmanı seçirlər. Nəticədə bir saatdan çox davam edə bilən oyunda rəqibin əsas qalasını dağıdan komanda qalib gəlir.
E.Ə.
www.oxu.az
"

"2017-ci ilin ən yaxşı smartfonları“Tech Radar” portalının ekspertləri 2017-ci ilin ən yaxşı 15 smartfonunun siyahısını tərtib edib.
Oxu.Az-ın Trend-ə istinadla məlumatına görə, siyahıya “Samsung Galaxy S8” smartfonu başçılıq edir.
İlk üçlüyə həmçinin “Samsung Galaxy S8 Plus” və “Google Pixel 2” daxil ola bilib. “Apple” şirkətinin smartfonları yalnız 4 və 8-ci yerdə qərarlaşa biliblər. Bunlar müvafiq olaraq “iPhone X” və “iPhone 8 Plus”-dır.
İlk onluqda həmçinin, “Huawei Mate 10 Pro”, “Samsung Galaxy Note 8”,“LG V30”, “LG G6” и “OnePlus 5T” smartfonları yer alıb.
A.S.
www.oxu.az
 
"

"Yaponiya Aya astronavt göndərmək istəyirYaponiya Ayın tədqiq edilməsində NASA ilə əməkdaşlıq etməyi planlaşdırır.
Oxu.Az APA-ya istinadən xəbər verir ki, bu barədə “Yomiuru” portalı məlumat yayıb.
Yaponiya Ay yaxınlığında “Deep Space Gateway” stansiyasının yaradılması layihəsində iştirak etmək niyyətindədir. Bu stansiyanın Ayın orbitinə 2024-2016-cı illərdə buraxılması nəzərdə tutulub.
A.M.
www.oxu.az
"

"Samsung mikrodalğalı sobaları istənilən interyerə yaraşır!Müasir mətbəxi mikrodalğalı sobasız təsəvvür etmək mümkün deyil. 
Onunla yemək qızdırmaq, dadlı təamlar hazırlamaq və ya ərzaqların donunu açmaq çox asandır. Lakin, bir məişət texnikası kimi mikrodalğalı sobalar da mətbəxin dizayn və quruluşunun yaradılması üçün əsl sınaq ola bilər. Belə ki, mikrodalğalı sobanın ölçüsü kifayət qədər böyük olduğu üçün onu hər istifadədən sonra rəfdə gizlətmək mümkün deyil. Bu sobalar daim əl altında və göz qabağında olmalıdırlar.
Bunu nəzərə alaraq, mikrodalğalı soba sizin interyerə uyğun olmalıdır və mətbəxin ümumi görünüşünü yaratmağa kömək etməlidir. Mebel və məişət  əşyalarının ahəngini özündə birləşdirən arzularınızdakı mətbəxi Samsung sobaları ilə yaratmaq olduqca asandır. 
Belə ki, Samsung dizaynerləri görünüş və tutumluluğun mükəmməl mütənasibini yaratmışdırlar. Yeni model sobalar elektron displeyli və istifadədə rahat idarə etmə paneli ilə təchiz olumuşdurlar.  Şüşə materialdan hazırlanmış qapısı sayəsində mikrodalğalı sobalar hər bir interyerin bəzəyidir. Bu da öz növbəsində yeni modellərin üstün dizayna malik olmasının sübutudur. Əksər istifadəçilər mikrodalğalı sobalarının özünün yığcam olduğu halda, daxili həcminin böyük olmasını arzu edirlər. Bu arzunu kiçik mətbəxi olan bir çoxumuz bölüşürük. Yeni modellərin eni və hündürlüyü  20 litr həcmi olan sobalardan heç də fərqlənmir, lakin buna baxmayaraq dərinliyi 12 mm böyüdülən bu cihazların daxili həcmi 3 litr artmışdır. Bu dəyişiklik sayəsində indi mikrodalğalı sobaya 388 mm diametrə qədər olan, istənilən qabı yerləşdirmək olar. 
Samsung mikrodalğalı sobalarının köməyi ilə siz rahatlıqla yemək qızdıra və ya hər gün müxtəlif menyu ilə özünüzü və yaxınlarınızı sevindirə bilərsiniz.  Ən əsası isə xüsusi örtüyü sayəsində cihazı təmizləmək olduqca asan olacaq. Bio keramika  minalı örtüyü sayəsində kamera yağ ləkələrindən əziyyətsiz və  rahat təmizlənir. Bu material, həmçinin, ekoloji təhlükəsizdir və cızılmalara qarşı paslanmayan poladdan 10 dəfə daha dözümlüdür. Örtük möhkəm və hamar olaraq,  üzərində  demək olar ki, yağ və köz ləkəsi saxlamır. 
Biokeramikanın əsas xüsusiyyətlərindən biri onun aşağı istilik keçirmə xassəsinə malik olmasıdır ki, bu da öz növbəsində yeməyin bişirmə vaxtını azaldaraq, istilik itkisini kiçildir. Bu örtüyün üstünlüyü bununla bitmir, belə ki, bio keramika bakteriyaların çoxalmasının 99,9% -nın qarşısını alır. Bu xüsusiyyət Höyenşteyn (Almaniya) laboratoriyasının araşdırılmaları ilə təsdiqlənmişdir. Beləliklə, mikrodalğalı sobanızın daxili kamerası, hətta, üzün istismar müddətindən sonra da yeni kimi qalacaq. Qeyd etmək lazımdır ki, istehsalçı biokeramika örtüyünə 10 il zəmanət verir. 
Samsung mikrodalğalı sobaları yığcam ölçüləri və funksionallığı sayəsində ev və ofis şəraitində istifadə üçün olduqca əlverişlidir.Samsung mikrodalğalı sobaları haqqında əlavə məlumat almaq üçün Baku Electronics, Kontakt Home, Optimal, Maxi.Az və Music Gallery mağazalar şəbəkələrinə müraciət edə bilərsiniz. 
www.oxu.az
"

"Yuxuya nəzarət edən “ağıllı” üzük yaradıldıKiçik kapsulun içərisinə yerləşdirilmiş çoxsaylı sensor yuxu zamanı insan haqda məlumatları toplayır. Bunun üçün, sadəcə, yatmazdan öncə “Go2sleep” qurğusunu barmağa taxmaq lazımdır. “Ağıllı” üzük yuxunun keyfiyyətini qiymətləndirmək üçün daima ürək ritminə, qanda oksigenin miqdarına, arterial nəbz siqnalının gücünə nəzarət edir. Bütün məlumatlar sadə süni intellekt vasitəsilə emal olunur.
Oxu.Az ICTnews-a istinadən xəbər verir ki, cihaz yuxu ilə bağlı mümkün problemləri müəyyənləşdirməyə kömək edir.
Sözügedən üzük apnoe xəstəliyi barədə xəbərdarlıq edir. Bu xəstəlik yuxu zamanı insanın çətin nəfəs alması ilə bağlıdır, nəticədə insan yuxuya gedə bilmir, baş ağrılarından əziyyət çəkə, boğula və xoruldaya bilir.
“Go2sleep” qurğusu “Bluetooth” texnologiyasının köməyi ilə smartfona qoşulur və yuxu haqda məlumatları mobil proqrama ötürür. ""Ağıllı"" üzük şarjsız 3 gecə işləyir.
“Go2sleep” qurğusunun ilkin sifariş qiyməti 89 dollar təşkil edir.
L.Ə.
www.oxu.az
"

"""YouTube"" videoservisində uşaqları ələ salmaq qadağan edilib""YouTube"" videoservisinin komandası uşaqlarla bağlı məzmunun dərci üzrə qaydaları sərtləşdirib. Yeni qaydalar sevimli ailə kimi qələmə verilən, əslində isə bundan uzaq olan videolarla mübarizə aparmağı nəzərdə tutur.
Oxu.Az ICTnews-a istinadən xəbər verir ki, uşaqlar, ailə üzvləri üzərində real və ya gülməli təhqirlərdən ibarət çarxlar nəzərdə tutulur. Məsələn, bir sıra videolarda uşaqları bağlayır, ""oğurlayır"", paltaryuyan maşına salır, onları iyrənc şeyləri yeməyə məcbur edirlər.
""YouTube""un rəsmi məlumatında deyilir ki, son aylar ərzində administrasiya guya ""bütün ailə üçün"" nəzərdə tutulmuş, amma əslində, yalnız böyüklər üçün münasib olan məzmunun dərci tendensiyasını qeydə alıb və belə çarxların silinməsi üzərində işləyir.
L.Ə.
www.oxu.az
"

"Genişləndirilmiş “Nar” LTE şəbəkəsi artıq bölgələrdə  Abunəçilərin rahat, kəsintisiz rabitə və internet xidmətlərindən yararlanması məqsədilə “Nar” yeni baza stansiyalarının ölkə ərazisində quraşdırılması prosesini davam etdirir. Aparılmış genişmiqyaslı təkmilləşdirmə işləri nəticəsində mobil operator Bakı və Abşeron yarımadası ilə yanaşı, artıq respublikanın digər bölgələrində də 4G (LTE) xidmətini abunəçilərinin istifadəsinə təqdim etdi. Belə ki, bölgələrdə ilk olaraq Gəncə şəhərində yaşayan abunəçilər mobil internet sürətinin əhəmiyyətli dərəcədə artmasını təmin edən LTE xidmətindən yararlanmaq fürsəti əldə ediblər. Beləliklə, Gəncə şəhərindəki “Nar” abunəçiləri də mobil operatorun LTE texnologiyası ilə təmin etdiyi 225 Mbit/s çatan sürət sayəsində internet resurslarından daha səmərəli şəkildə istifadə etmək imkanı qazandılar. 
Qeyd edək ki, abunəçilərin artmaqda olan internetdən istifadə tələblərinin qarşılanması üçün Azərbaycanın müxtəlif bölgələrində yeni 3G və LTE baza stansiyaları quraşdırmaqla şəbəkənin təkmilləşdirilməsi işləri davam etdirilir. “Nar” Bakı şəhəri, Abşeron yarımadası və Gəncə şəhərində xidmət göstərən 4G baza stansiyaları ilə öz istifadəçilərinə ölkədəki ən böyük mobil rabitə şəbəkələrindən birini təqdim edir. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksəkkeyfiyyətli xidmət göstərir.  
Mobil operatorun şəbəkəsi və baza stansiyaları haqqında daha ətraflı məlumatı nar.az internet səhifəsindən öyrənmək olar. 

















www.oxu.az
"

"Qubada “Vikipediya”nın idarə olunması”na həsr olunan təlim keçirildi – FOTOBMT-nin İnkişaf Proqramı, Azərbaycan Nəqliyyat, Rabitə və Yüksək Texnologiyalar Nazirliyi və Heydər Əliyev Fondunun “Regional İnkişaf” İctimai Birliyinin (RİİB) birgə təşkilatçılığı ilə Quba şəhərində “Elektron hökumət və elektron iştirak imkanlarının təkmilləşdirilməsi”, “Vikipediya”nın idarə olunması”na həsr olunan təlimlər keçirilib.
“Azərbaycan Respublikasında İKT infrastrukturunun və İKT xidmətlərinin davamlılığının və səmərəliliyinin modernləşdirilməsi” layihəsi çərçivəsində təşkil olunan təlimlərdə e-hökumət və e-iştirak infrastrukturu, “Elektron hökumət” portalı (e-gov.az), portalın vətəndaşlara təqdim etdiyi xidmətlər, portaldan istifadə qaydaları, elektron imza, elektron sənəd haqqında nəzəri və praktik biliklər aşılanıb. E-hökumət və e-iştirak konsepsiyalarının qlobal inkişaf tendensiyaları, dövlətin şəffaf idarə edilməsində İKT-dən daha səmərəli istifadə, internet təhlükəsizliyi kimi məsələlər müzakirə edilib. İştirakçılara real iş rejimində “Elektron hökumət” portalı (e-gov.az) üzrə praktik bacarıqlarını artırmaq, habelə elektron imza və elektron sənəd haqqında məlumatlar verilib.
Təlim kursu innovativ texnologiyaların tətbiqi ilə biznesin inkişaf yollarını araşdırmaq, bununla bağlı yerli mütəxəssislərlə beynəlxalq ekspertlər arasında təcrübə mübadiləsi aparmaq baxımından yeni imkanlar yaradır, daha səmərəli regional sosial-iqtisadi inkişafa dəstək göstərir.
BMT-nin İnkişaf Proqramında layihə üzrə ekspert Barat Talıbov “Elektron hökumət”in müasir dövrün ən aktual məsələlərindən biri olduğunu bildirib. Qeyd edib ki, e-hökumətin yaşı 15-20 il olsa da, Azərbaycan bu sahədə xeyli iş görüb. O, e-hökumət portalını, elektron imzanı, müxtəlif dövlət qurumlarının göstərdiyi elektron xidmətləri misal olaraq göstərib. B.Talıbov layihə çərçivəsində regionlarda təlimlərin bu il noyabrın 3-də Gəncədən başladığını bildirib. Qubada təşkil olunan təlimin də təcrübə mübadiləsi baxımından zəngin olacağını qeyd edib.
“Regional İnkişaf” İctimai Birliyinin könüllülərlə iş, layihələr və ictimaiyyətlə əlaqələr şöbəsinin müdiri Tural Qənbərov bildirib ki, RİİB-in əsas fəaliyyət istiqamətlərindən biri vətəndaşlarla dövlət qurumları arasında dialoqun gücləndirilməsinə dəstək olmaqdır. Regionlarda e-hökumət sahəsində çalışan əməkdaşlar və gənclər üçün təşkil olunan bu təlimlər də dövlət qurumları və vətəndaş arasında elektron əlaqələrin təkmilləşdirilməsini, kadrların yüksək ixtisaslaşmasını və ölkəmizin internet məkanında mövqelərinin gücləndirilməsində gənclərin rolunun artırılmasını hədəf götürüb.
“Vikipediya”nın idarə olunmasına dair təlimdə isə regionun turizm marşrutları, tarixi və mədəniyyət abidələrinin “Vikipediya”da təbliği, eyni zamanda gənclərin bu platformada işləmə vərdişlərinin artırılması məsələləri müzakirə edilib. Azərbaycanda “Vikipediya” könüllülük hərəkatını dəstəkləmək və onun əhatəsini genişləndirmək məqsədini aşılayan təlimdə iştirakçılara, həmçinin bu qlobal informasiya resursunda məqalələrin yerləşdirilməsinə dair məlumatlar verilib.
İştirakçılara “Vikipediyaçının köməkçisi”, “Elektron Azərbaycan” adlı maarifləndirici nəşrlər və BMT-nin İnkişaf Proqramının Azərbaycan Nümayəndəliyinin sertifikatları təqdim edilib.
Bu cür təlimlərin Qəbələ, Bərdə, Şirvan, Lənkəran və digər rayonlarda da keçirilməsi nəzərdə tutulur.












































A.M.
www.oxu.az
"

"Növbəti ildə bu qədər smartfon satılacaq “Digitimes” analitik agentliyinin hesabatına əsasən, 2018-ci ildə qlobal smartfon satışının həcmi 1,5 milyardı ötəcək.
Oxu.Az ICTnews-a istinadən xəbər verir ki, çinli analitiklərin rəyinə görə, 2017-ci ilin sonunadək təxminən 1,43 milyard telefon satılacaq.
2018-ci ildə bu göstərici təxminən 5% artacaq. Ekspertlər əmindirlər ki, ən çox smartfon Cənub-Şərqi Asiya, Cənubi Amerika və Afrikanın inkişaf etməkdə olan bazarlarında satılacaq. 2018- 2022-ci illərdə satılmış smartfonların sayı ildə 60-70 milyon artacaq.
ABŞ-ın “Apple” şirkəti və Finlandiyanın “Nokia” şirkətini nəzərə almasaq, smartfonların əksəriyyəti Asiya şirkətləri tərəfindən istehsal edilir. Proqnozlara görə, Çinin “Huawei”, “Oppo” və “Vivo” şirkətləri artıq bu il qlobal smartfon istehsalçılarının reytinqində müvafiq olaraq üçüncü, dördüncü və beşinci yerləri tutacaqlar.
L.Ə.
www.oxu.az 
"

"“Facebook”un messencerində yenilik“Facebook”un messencerində 4K formatlı fotolar göndərmək mümkün olacaq.
Oxu.Az lent.az-a istinadən xəbər verir ki, sosial şəbəkədən bildiriblər ki, yüklənən şəkillər artıq keyfiyyətini itirməyəcək.
“Facebook” üçün şəkillərin miqyası 4096х4096 pikselə çatacaq ki, bu da internet xidmətləri üçün keyfiyyət göstəricisi hesab edilir.

 

Hər ay sosial şəbəkə istifadəçiləri təxminən 17 milyard foto mübadiləsi həyata keçirir. Bu səbəblə onlar sosial şəbəkə rəhbərliyinə standart messenceri təkmilləşdirmək xahişi ilə müraciət ediblər. Artıq ABŞ, Kanada, Fransa, Avstraliya, Honkonq, Sinqapur, Cənubi Koreya və Yaponiyada yenilik tətbiq olunub. Yaxın həftələrdə 4K yükləmə funksiyası bütün istifadəçilərə əlçatan olacaq.  
“Facebook” qeyd edir ki, fotonun böyüklüyü sürətə heç cür təsir etməyəcək və istifadəçilər əvvəl olduğu kimi, yenə də sürətlə fayl mübadiləsi apara biləcəklər.

 

Xatırladaq ki, bu günlərdə videosüjetlərin təhlili və redaktəsi üçün “Facebook Creator” təqdim edilib. 
L.Ə.
www.oxu.az 
"

"""Samsung"" Smart Hub – əyləncə dünyası indi televizorunuzdaHər bir evin əsas istirahət və əyləncə güşəsi olan televizor son 10 il ərzində çox dəyişib. Adət etdiyimiz həcmli və qabaritli “qutu”, incə korpuslu, maye kristallı plazma televizorları ilə əvəz olunub. Yeni nəsil televizorlar, müasir dizaynlı multimedia mərkəzidir. İnternet qoşulmasını dəstəkləyən andan isə, bu cihazlar adi televizor deyil, “Smart TV” adını daşıyır. Müasir televizorların imkanları günü-gündən artır, buna misal olaraq Samsung şirkətinin Smart Hub servisini dəstəkləyən “ağıllı televizorların” adını çəkmək olar. 
Smart Hub – ""Samsung"" tərəfindən “ağıllı” televizorlarda müxtəlif multimedia əlavələrindən istifadə üçün yaradılmış texnologiyadır. Smart Hub servisi həm istifadədə olan, həm də internetdə yerləşən əlavələr arasında naviqasiyanı təmin edir. Smart Hub-ın yeni interfeysi kabel, peyk və internet kimi müxtəlif video siqnal mənbələrini və ayrı-ayrı cihaz platformaları özündə birləşdirərək tək daşıcıya keçid deməkdir. İstifadəçilər indi asanlıqla efir kontentindən kabel televiziyasına və ya oyun konsolundan Blu-ray pleyerə keçid ala bilərlər. Ən əsası bunun üçün heç bir cihazı televizora qoşaraq tənzimləmək lazım deyil, Smart TV avtomatik olaraq onları tanıyır. İndi tətildə çəkdiyiniz şəkillərə baxmaq üçün smartfondan istifadə edib, balaca displeydə ən vacib detalları nəzərinizdən qaçırmayacaqsınız. Sadəcə fotolarınızı Smart TV-yə yükləyin və dostlarınızla birgə geniş ekranda maraqlı slaydşoudan həzz alın. 
Smart Hub menyusuna keçid almaq olduqca asandır, sadəcə idarəetmə pultunda eyni adlı düyməni basmaq yetərlidir. Həmçinin, servisdən Android və IOS platformalarında işləyən Smart View əlavəsinin köməyi ilə də istifadə etmək olar. Servisin daxili meyusu eyni ilə smartfon displeyində yerləşən əlavələr və qovluqlar panelini xatırladır. Bəli, düz eşitdiniz, indi əlavələri televizorunuza bir başa yükləyə bilərsiniz. Nəinki əlavələri, hətta oyun yükləyib, geniş ekranda oynaya bilərsiniz!
Əvvəllər film və ya serial izləmək üçün çox hazırlıqlar aparırdıq, həm divanda rahat oturmaq, həm də noutbuka uyğun yer tapmaq çox çətin olurdu. Xüsusən də dostlarınızla filmə baxmaq istədiyimizdə, ekranı hansı səmtə çevirək ki, görüntü qaralmasın, hər kəs izləyə bilsin deyə düşünürdük. Sonra kinonun ən maraqlı yerində noutbuk bu dəqiqə sönəcək deyərək, şarj aparatını axtarırdıq. Bəzilərimiz isə əsil şücaət göstərərək, sevimli serialının bütün sezonlarını balaca smartfon ekranında izləyirdik.  Bütün bunları nəzərə alaraq demək olar ki, Samsung Smart Hub-ın ən vacib xüsusiyyətlərindən biri də funksional brauzeri dəstəkləməsidir. Brauzer eyni zamanda 5 pəncərə ilə işləməyə imkan yaradır və Adobe Flash dəstəkləyir. Brauzer nə işləmə zamanı, nə də axtarış sistemində istifadədə donmur. Smart Hub ilə sizə sadəcə film seyrindən həzz almaq qalır.
Sözsüz ki, Smart Hub ilə siz ağıllı televizorunuzda multifunksional əyləncə mərkəzi əldə edirsiniz. Yerinizdən ayrılmadan oyun oynayın, film izləyin və müxtəlif əlavələrdən yararların. ""Samsung"" Smart TV televizorları haqqında əlavə məlumatı Baku Electronics, Kontakt Home, Maxi.az, Music Gallery, Optimal və Soliton mağazalar şəbəkələrindən əldə etmək olar.
www.oxu.az
"

"Şəkil üzrə xəstəliyi müəyyənləşdirən yeni mobil proqram yaradılıb“Apple” korporasiyasının rəhbəri Tim Kuk bu yaxınlarda müsahibə zamanı yeni “VisualDx” proqramı haqda məlumat verib. Alimlər bu proqramı mühəndis və proqramçılarla birgə yaradıblar. “VisualDx” proqramı şəkil üzrə xəstəliyi müəyyən edir. İndi mobil proqram həkimlər tərəfindən yoxlanılır, amma istənilən şəxs bu proqramı pulsuz yükləyə bilər.
Oxu.Az ICTnews-a istinadən xəbər verir ki, “VisualDx” mobil proqramı müasir kompüter təlimi texnologiyasından istifadə edir. Sözügedən proqram insanın dərisinin vəziyyətini və xəstəliyi müəyyənləşdirmək qabiliyyətinə malikdir.
“VisualDx” proqramı hələlik yalnız həkimlər tərəfindən istifadə olunur. Onlar bu proqramı sınaqdan keçirirlər. Ancaq indi istənilən şəxs sözügedən mobil tətbiqi “Google Play” və ya “AppStore” proqramlar mağazasından yükləyə bilər.
L.Ə.
www.oxu.az
"

"“Twitter” üçün yeni əlavə videonun telefondan translyasiyasına imkan verəcək“Twitter” şirkəti tezliklə “YouTube” xidmətinə rəqib olacaq axınlı video servisini istifadəyə verib.
Oxu.Az ICTnews-a istinadən xəbər verir ki,  yeni pulsuz “Periscope” əlavəsi axınlı videonu smartfondan istifadəçinin “Twitter” səhifəsinə onlayn rejimdə translyasiya etməyə imkan verir. Bundan başqa, video ilə yanaşı, səs və coğrafi koordinatları ötürmək mümkündür. Canlı yayım zamanı “Periscope” səhifə istifadəçilərinin şərhlərini və “Bəyənmə” saylarını izləyir. İstifadəçilərin 24 saat ərzində istifadə edə biləcəkləri videonun reytinqi bu göstəricilərdən asılı olur.
Məlumata görə, zərurət yarandığı halda əlavəni xüsusi rejimə keçirərək canlı yayımı yalnız seçilmiş istifadəçilərin izləyə bilməsinə imkan yaratmaq olacaq. Ekspertlərin fikrincə, “Twitter” tərtibatçıları axınlı videonun sürətlə populyarlıq qazanaraq “YouTube” servisinin reytinqini artırmasına diqqət yetiriblər. “Periscope” vasitəsilə onlar məşhur video platforması ilə rəqabət aparmaq niyyətindədirlər.
Yeni əlavədən hazırda yalnız “iPhone” istifadəçiləri yararlana bilərlər. Lakin tərtibatçıların sözlərinə görə, yaxın gələcəkdə “Android” sistemli qurğular üçün nəzərdə tutulan versiyanın təqdim olunması gözlənilir.
L.Ə.
www.oxu.az
"

"Çində “Skype”a qadağa qoyuldu“Apple” şirkəti Çində özünün “App Store” mağazasından bütün dünyada populyar olan “Skype” əlavəsini silib.
Oxu.Az Lent.az-a istinadən xəbər verir ki, bununla da onlar Çin hökumətinin tələbini yerinə yetirib. Belə ki, Çin hökuməti bu əlavəni ölkə qanunlarını pozduğuna görə rədd ediblər.
Uzun müddət idi ki, Çin sakinləri “App Store” mağazasından “Skype” əlavəsini yükləyə bilirdilər. Ancaq bu günlərdə Çin hökuməti şirkət rəsmilərinə müraciət ünvanlayıb ki, şirkətin onlayn mağazasındakı bir sıra əlavələr ölkə qanunvericiliyinin tələblərinə cavab vermir.
“Skype”dan başqa, “Apple” şirkəti “App Store”dən “Microsoft Phone” və həmçinin rabitə üçün yararlı olan bir sıra populyar əlavələri yığışdırıb.
Xatırladaq ki, bu addımlarla Çin internetin yenidən qurulmasına yönəlmiş layihəsini tamamlamış olur. Ölkədə istifadəçilər artıq “Google”, “Facebook” və “Twitter”ə çıxış əldə edə bilmirlər. 
L.Ə.
www.oxu.az
"

"""Google""a casusluq ittihamı ""Quartz"" nəşri ""Android"" əməliyyat sistemində casusluq funksiyasını aşkar edib.
Oxu.Az APA-ya istinadən xəbər verir ki, ""Android"" əməliyyat sistemi istifadəçilərin yerləşməsi barədə informasiyanı toplayır.
Casusluq ""Cell ID"" texnologiyasının köməyi ilə həyata keçirilir. Məlum olub ki, hətta mobil cihazda GPS funksiyası işə salınmadan və SIM kart qoşulmadan istifadəçinin harada olması barədə məlumat ""Google""a ötürülür. Məlumatlar mobil rabitə qurğuları vasitəsilə dəqiqliklə əldə olunur.
""Quartz"" bildirir ki, ""Google"" bu funksiyanı cari ilin əvvəlində işə salıb.
Ekspertlər isə iddia edir ki, ""Google""ın bu funksiyanı işə salmaqda məqsədi reklam sahəsində effektivliyi artırmaq olub.
""Google"" rəsmisi isə ""Quartz"" nəşrinə açıqlamasında bildirib ki, abonentin yerləşməsi barədə məlumatların toplanmasında əsas məqsəd mobil siqnalın korreksiyası və mesajların daha sürətli çatdırılmasıdır. ""Google"" şəxsi məlumatların üçüncü tərəfə ötürülməsini qəti şəkildə rədd edib.
L.Ə.
www.oxu.az
"

"Ən təhlükəli parollar açıqlanıb“Google” şirkəti kibertəhlükəsizlik mövzusunda ABŞ-ın Berkli Universiteti ilə birlikdə aparılan tədqiqatın nəticələrini açıqlayıb.
Oxu.Az ICTnews-a istinadən xəbər verir ki, 2016-cı ildə 1 484 680 141 login, parol və digər fərdi istifadəçi məlumatları kibercinayətkarların əlinə keçib. Əksər məlumat sızması isə sadə parol qoyan istifadəçilərin payına düşüb.
Belə ki, ən populyar təhlükəli parol cinayətkarlar tərəfindən 6 milyon dəfədən çox tapılan “123456” olub. İkinci yeri ingiliscə parol mənasını verən “password” sözü tutub. Onun müdaxilə sayında payı 2 700 000 təşkil edib. Liderlər üçlüyünü 2 200 000 dəfədən çox yığılan “123456789” kombinasiyası tamamlayıb.
Bildirilir ki, internet istifadəçiləri ən çox məlumat bazaları güclü mühafizə edilməyən şirkətlərin səhvinə görə ziyan görürlər. “Google” şirkətinin məlumatına görə, 2016-cı ildə 1,9 milyard insan qlobal hücumların qurbanı olub.  
L.Ə.
www.oxu.az
 
"

"“Google Play” proqramlar mağazasına müdaxilə edilibHakerlər troyanları “Google Play” proqramlar mağazasının mühafizə sistemindən gizlətmək mexanizmi hazırlayıblar. Zərərverici kod adi proqramlara tətbiq olunur. Fon rejimində məxfi işləyən virus şifrləmə və çoxpilləli sxem sayəsində gizlədilir.
Oxu.Az ICTnews-a istinadən xəbər verir ki, cihaza quraşdırıldıqdan sonra zərərverici proqram öncədən təyin edilmiş funksiyaları yerinə yetirir və əlavə inzibatçılıq hüquqlarını sorğulamır. Bu zaman virus maskalanır, ona görə istifadəçi şübhəli heç nə hiss etmir.
Bundan sonra virus hakerlər tərəfindən təyin edilmiş ünvan üzrə başqa proqramı yükləyir. Yeganə çətinlik odur ki, istifadəçi yeni zərərverici proqramın quraşdırılmasına icazə verməlidir. Yeni zərərverici proqram  “Adobe Flash Player” və ya “Android Update” proqramları kimi maskalanır.
“Google Play”dan yoluxmuş proqram öz-özlüyündə heç nə edə bilməz. Bunun üçün istifadəçi əlavə mobil tətbiqin  quraşdırılmasına icazə verməməlidir. Buna görə diqqətli olmaq lazımdır.
“Google Play”da artıq 8 belə zərərverici proqram aşkar edilib və “Eset” antivirus şirkətinin xəbərdarlığından sonra dərhal silinib.
L.Ə.
www.oxu.az
"

"Dünyada noutbuk satışı azalıbİDC analitik şirkətinin mütəxəssisləri Hindistanda bu ilin üçüncü rübündə noutbuk bazarının nəticələrini açıqlayıblar.
Oxu.Az lent.az-a istinadən xəbər verir ki, bu hesabat onunla maraqlıdır ki, ümumilikdə dünya kompüterlər bazarındakı vəziyyətin inkişafda olan bu bazardan nə qədər fərqli olduğunu göstərir.
Bircə onu demək kifayətdir ki, Hindistanda bir rüb ərzində masaüstü kompüterlərin satışı 72,3 faiz, bir il ərzində isə 20,5 faiz artıb. Ancaq İDC şirkətinin hesablamalara görə, dünya üzrə masaüstü kompüter bazarı bir ildə 0,5 faiz azalıb.
Bu artım təhsil sahəsində iri kompüterləşdirmə layihələri ilə bağlı olub. Hətta bu faktoru nəzərə almasaq, 2016-cı ilin üçüncü rübü ilə müqayisədə artım 10,9 faiz təşkil edir.
Daha çox artım kommersiya seqmentində noutbukların satışının artımı ilə bağlıdır. İkinci yerdə istehlak seqmentinə aid noutbuklar gəlir. Maraqlıdır ki, iş stansiyaları istisna olmaqla, bütün digər seqmentlərdə də artım qeydə alınıb.
Tədarükçülərin ilk üçlüyünü bazarın 31,1 faiz payı ilə HP, 24,1 faiz bazar payı ilə “Lenovo” və 20 faiz bazar payı ilə “Dell” şirkətləri təşkil edib.
A.M.
www.oxu.az
"

"Ən populyar mobil brauzer açıqlandı ""Google Chrome"" mobil brauzeri ""Android"" və iOS əməliyyat sistemi ilə idarə olunan cihazlar üçün istifadəçilər arasında internet serfinq üçün ən populyar əlavə elan edilib. 
Oxu.Az Lent.az-a istinadən xəbər verir ki, bu brauzerdən istifadəçilərin üçdə ikisi istifadə edir. 
Sorğuda 8300-dən artıq insan iştirak edib. Onlardan təxminən 1000 nəfəri və ya 13 faizi öz səslərini “Samsung” brauzeri olan “Samsung Internet (Browser)” brauzerinə veriblər. Ondan bir qədər az populyar brauzer “Mozilla Firefox” olub. 
Maraqlıdır ki, “Safari” və “Opera Mini” kimi tanınmış əlavələr, demək olar, ictimai rəyə təsirli deyil və onlardan sorğuda iştirak edənlərin müvafiq olaraq 3 və 2 faizi istifadə edir.   
Bundan öncə isə mütəxəssislər şəbəkədə pulsuz zənglər etmək üçün ən yaxşı əlavələrin adlarını açıqlayıblar. Siyahıda ilk yer “Skype” əlavəsinə verilib. Bu əlavə bir ilkdir və bu sahədə çoxillik lider mövqelərə malikdir.
L.Ə.
www.oxu.az
"

"“YouTube”un mobil proqramında yeni funksiya istifadəyə veriləcək“YouTube” servisinin mobil proqramının yeni versiyasının araşdırılması zamanı maraqlı detal ortalığa çıxıb: “Google”un mühəndisləri mobil proqramda qara rəngli interfeysin tətbiqinə hazırlaşırlar. Qara rəng çalarlarından istifadəyə əsaslanan tərtibat qaranlıqda “YouTube” servisində video izləməyi daha komfort edəcək. Bu yenilik “OLED” displeyi ilə təchiz edilmiş mobil qurğuların sahibləri tərəfindən xüsusilə qiymətləndiriləcək, çünki qara rəngin göstərilməsi elektrik enerjisi sərf etmir.
Oxu.Az ICTnews-a istinadən bildirir ki, qara rəngli interfeys çoxdan “YouTube”un masaüstü versiyasının istifadəçilərinə əlçatandır və indi mobil qurğular üçün hazırlanır.
L.Ə.
www.oxu.az
"

"“Tencent”in bazar dəyəri “Facebook”a yaxınlaşıb2017-ci ilin son rübü ərzində Çinin “Tencent Holding Ltd.” telekommunikasiya nəhənginin gəliri 69% artıb.
Oxu.Az Lent.az-a istinadən xəbər verir ki, “WeChаt” və QQ xidmətlərinin sahibi olan şirkətin iyul-sentyabr aylarında gəliri 18 milyard yuan (2,7 milyard dollar) təşkil edib. Analitiklərin gözləntisi isə 15 milyard yuan idi. İl ərzində gəlirlər 61 milyard yuan (9,2 milyard $) olub. Gəlirlərin əsas hissəsi online oyunlardan, xüsusən populyar mobil oyun “Honour of Kings”dən əldə edilib. 2017-ci ilin əvvəlində bu oyun yüklənmə sayına görə “App Store”da rekorda nail olmuşdu.
Gəlirlərin artmasına kompüter oyunlarının işlənib hazırlanması ilə məşğul olan ABŞ şirkəti “Epic Games”in satın alınması, eləcə də, elektromobil istehsalçısı “Tesla”nın 5% səhmlərinin əldə olunması da müsbət təsir göstərib. Bundan başqa, ötən həftə çinlilər “Snapchat”in yaradıcısı “Snap İnc.” şirkətinin səhmlərinin 12%-ni əldə ediblər.
“Tencent”in ən populyar məhsulu “WeChat” sosial şəbəkəsidir. Hazırda onun 980 milyon nəfərdən çox istifadəçisi var. Lakin son rübdə “WeChat”in gəliri cəmi 16% artıb.
2016-cı ildə “Tencent” Çinin ən dəyərli şirkəti olub və dünyanın 10 ən nəhəng şirkəti arasına girib. “Tencent”in bazar dəyəri “Facebook”un 520 milyard dollarlıq bazar dəyərinə çox yaxınlaşıb.
L.Ə.
www.oxu.az
"

"Azərbaycan dördüncü peykini buraxır“Azərkosmos” ASC orbitə dördüncü peykin buraxılması layihəsindən Azərbaycanın əldə edə biləcəyi iqtisadi səmərələri öyrənir.
Oxu.Az Trend-ə istinadən xəbər verir ki, bunu sayca 3-cü peykin “Azerspace-2/Intelsat-38” peykinin buraxılışından sonra bilmək olacaq.
Peykin tikintisi üzrə işlər 2018-ci ilin yanvarında başa çatacaq, buraxılış isə gələn ilin birinci rübünə planlaşdırılıb.
Peykin istehsalçısı Kanadanın MDA şirkətinin törəməsi “Space Systems Loral” şirkətidir.
“Azerspace-2/Intelsat-38” peyki rəqəmsal teleradioyayım xidmətlərinin göstərilməsi, məlumat ötürülməsi və digər xidmətlər üçün nəzərdə tutulub. Peykin orbitdə istismar müddəti 15 il olacaq.
A.M.
www.oxu.az
"

"2018-ci ildə informasiya texnologiyaları bazarının həcmi bir trilyon dolları ötəcək2017-ci ilin birinci yarısında qlobal informasiya texnologiyaları bazarının və biznes xidmətlərinin həcmi 4 faiz yüksəlib.
Oxu.Az AZƏRTAC-a istinadən xəbər verir ki, bu barədə “IDC” analitik şirkəti araşdırma aparıb.
“IDC” qənaətinə görə, bu ilin birinci yarısında informasiya texnologiyaları xidmətləri və biznes xidmətləri bazarında gəlir 475 milyard dolları ötüb. Bu göstərici 2016-cı ilin müvafiq dövrü ilə müqayisədə 4 faiz çoxdur və ekspertlərin proqnozuna görə, 2018-ci ildə onun həcmi 1 trilyon dolları ötəcək.
ABŞ coğrafi nöqteyi-nəzərdən informasiya texnologiyaları xidmətləri və biznes xidmətləri üzrə ən böyük bazardır. Cari ilin birinci yarısında ABŞ-da bu sahə üzrə gəlir 216,7 milyard dollar təşkil edib. Həmçinin ilk üçlükdə Qərbi Avropa və Asiya-Sakit okean regionu (Yaponiya istisna olmaqla) yer alıb. Dinamiklik baxımından ən yaxşı nəticə Yaponiya, Mərkəzi və Şərqi Avropa və ABŞ-da qeydə alınıb.
“IDC” şirkətinin analitiki Layz Naqamayn bildirib ki, informasiya texnologiyaları xidmətləri bazarında sabit artım rəqəmli həllərə tələbatın yüksək olması ilə izah edilir. Mütəxəssis, həmçinin hesab edir ki, cari ildə bulud xidmətlərindən əldə edilən gəlir 100 milyard dollardan çox olacaq.
L.Ə.
www.oxu.az 
"

"Azərbaycanlı gənc ixtiraçı gözdən əlillər üçün xüsusi qurğu yaratdı - VİDEOAzərbaycanlı gənc ixtiraçı Rəşid Əliyev gözdən əlillər üçün xüsusi qurğu icad edib. 
Oxu.Az-ın Report-a istinadən məlumatına görə, ixtira etdiyi qurğu ilə bağlı fikirlərini bölüşən R.Əliyev deyib ki, bu qurğu “Brail teach” (Breyl tədrisçisi) adlanır.
Müsahibimiz adıçəkilən cihazın “brail” (breyl) əlifbasını öyrənmək üçün olduğunu və bir neçə dildə mövcudluğunu qeyd edib: “Brail teach”də 8 interaktiv oyun var və onlar iki rejimdə çalışır – hərflər və rəqəmlər. Bu üsul öyrənilən məlumatları daim yeniləməyə imkan verir"".
R.Əliyevin sözlərinə görə, cihazın bəzi kompanentlərinə və proqram təminatına görə müəlliflik hüququna məxsusdur: “Maliyyə tərəfini nəzərə alsaq, patentə baş vurmaq sərf etmir. Amma kütləvi istehsal haqqında danışıqlar gedir. Bəzi şirkətlər, şəxslər var ki, bu işə qoşulmaq istəyirlər. Bu sonuncu prototipdir və bundan sonra istehsal gözlənilir”.
İxtiraçı deyib ki, “Brail teach”in proqnozlaşdırılan satış qiyməti 50-60 dollar olacaq və bu cihaz Azərbaycanda pulsuz paylanılacaq: “Azərbaycanda məktəb yaşında görmə məhdudiyyətli 300-ə yaxın insan var. Amma hədəf götürdükdə, Azərbaycanda bütün hədəf qruplarında ümumilikdə 2000-dək görmə məhdudiyyətli şəxs var. Dünya üzrə isə bu rəqəm 2013-cü ildə 35 mln. idi, 2020-ci ildə 75 mln. nəfərə çatacaq. Bu il onların sayı 45 mln. nəfərə yaxınlaşıb. Hazırda dünya üzrə bu qurğunun 300 mln. nəfər potensial istifadəçisi ola bilər.”

L.Ə.
www.oxu.az
"

"“WhatsApp”da səsli mesajların yeni funksiyası sınaqdan keçirilir“WhatsApp” messencerinin yaradıcıları səsli mesajların yeni funksiyasını sınaqdan keçirirlər.
Oxu.Az Lent.az-a istinadən xəbər verir ki, onun hazırkı səsli mesajlardan ciddi şəkildə fərqlənəcəyi bildirilir.
İndi səsli mesaj yazmağa başlayan kimi “WhatsApp” mikrofon düyməsinin əvəzinə yeni üzən interfeys göstərəcək. İstifadəçi yarım saniyə sonra fasiləsiz səsyazma rejiminə keçə biləcək və artıq barmağı düymənin üzərində saxlamağa ehtiyac qalmayacaq. Həmçinin birbaşa səsyazma zamanı əvvəlki mesajlarınıza baxmaq imkanı olacaq.
Lakin yeni rejimdə məhdudiyyətlər də nəzərdə tutulub. Birincisi, fasiləsiz səsyazma rejimində şəkillərə baxmaq və ya videolar izləmək, səsyazma zamanı mesaj yazmaq və başqa çatlara keçmək mümkün olmayacaq. Əks halda, bu, səs yazısının avtomatik silinməsinə gətirib çıxaracaq.
L.Ə.
www.oxu.az
"

"""Tesla"" ilk yük və idman avtomobillərini təqdim etdi – VİDEOABŞ-ın məşhur ""Tesla Motors"" elektrikli avtomobil istehsalçısı ilk yük və idman avtomobillərinin prototipini Kaliforniya ştatında təqdim edib.
Oxu.Az Report-a istinadən xəbər verir ki, ""Tesla Semi Truck"" elektrikli yük avtomobilinin eyni kateqoriyadan olan dizel avtomobillərinə rəqib olacağı bildirilir.
Kaliforniyanın Xorton şəhərində keçirilən təqdimatda çıxış edən şirkətin icraçı direktoru İlon Mask bildirib ki, onun yaratdığı ""Tesla Semi Truck"" avtomobili bir elektrikli yüklənmə ilə 36 ton tam yük və maksimal sürətlə 804,5 km yol qət edə biləcək. Avtomobili elektriklə yükləmək üçün sürücü 30 dəqiqə sərf edərək 643,6 km-lik yolu qət etmə imkanı əldə edəcək. Avtomobil boş halda 96 km/saat sürətinə 5 saniyəyə, 36 ton yüklə isə 20 saniyəyə çata bilər. Avtomobilin 1 mil (1,609 km) üçün yanacaq sərfi 0,85 dollar olacaq.
Müqayisə üçün qeyd edək ki, onun dizel variantında eyni göstərici 1,51 dollar təşkil edir. Avtomobillərin seriya halında istehsalına 2019-cu ildə başlanacaq.
Daha sonra İlon Mask ""Tesla Roadster"" idman avtomobilini təqdim edib. Bu avtomobil 100 km/saat sürətə 1,9 saniyəyə çatır. Maksimal elektrik yükləməsi ilə 1 000 km yol qət edə bilən avtomobilin maksimal sürəti 400 km/saat olacaq. 

E.Ə.
www.oxu.az
"

"Dmitri Medvedev özünə ""iPhone X"" smartfonu alıbRusiyanın baş naziri Dmitri Medvedev özünə ""iPhone X"" smartfonu alıb.
Oxu.Az bu barədə Lent.az-a istinadən xəbər verir.
Bildirilir ki, baş nazir yeni telefonu ilə Voskresensk Yeni Yerusəlim monastırını ziyarət edərkən görüntülənib.
Şəkli TASS-ın fotomüxbiri Valeri Şarifulin çəkib. Medvedev özünün ""Instagram"" səhifəsində bu səfəri ilə bağlı fotohesabat dərc edib.
Qeyd edək ki, ""Apple"" ""iPhone X"" smartfonunu sentyabrın 12-də təqdim edib. Rusiyada ""iPhone X""-in satışlarına noyabrın 3-dən başlanıb.
L.Ə.
www.oxu.az
"

"WhatsApp-da səhv tapıldı - Silinən mesajı oxumağın yolları - FOTODünyanın ən məşhur mesajlaşma şəbəkəsi olan WhatsApp-ın bir müddət əvvəl təqdim edilən mesajsilmə funksiyasında səhv tapılıb.
Oxu.Az milli.az -a istinadən xəbər veir ki, izləyicilər bu səhvə görə silinən mesajları oxuya bilirlər.
Bu səhv barədə İspaniyanın texnologiya saytlarından biri olan Android Jefe-də məlumat verilib. Qeyd olunub ki, Android platformalı telefonlarda qarşı tərəfin göndərib sonra sildiyi mesajı oxumaq mümkündür.
""Biz WhatsApp-da qarşı tərəfin göndərib, sildiyi mesajı oxumağın yolunu tapmışıq. 
Bu mesajlar parametrlərdəki bildiriş mərkəzində saxlanılır. Belə ki, ""settings""dən ""notification register""ə daxil olmaqla silinən mesajları oxuya bilərsiniz"".



www.oxu.az
"

"""Facebook""da yenilik – Qadağan olundu""Facebook"" sosial şəbəkəsi yenilik edib.
Oxu.Az xəbər verir ki, yenilik paylaşımlarla bağlıdır. Bundan sonra paylaşdığınız status, video və fotoları silmək mümkün olmayacaq. Amma ""redaktə et"" funksiyası saxlanılıb. 
""Sil"" funksiyasının əvəzinə daha bir yenilik tətbiq olunub. Bundan sonra paylaşımların tarixini dəyişmək mümkün olacaq.
L.Ə.
www.oxu.az
"

"Mobil operatorların gəlirləri artıb 2017-ci ilin yanvar-oktyabr ayları ərzində informasiya və rabitə müəssisələri 1411,4 milyon manatlıq xidmət göstərib.
Oxu.Az xəbər verir ki, xidmətlərin 72,7 faizi əhali tərəfindən istehlak olunub.
2016-cı ilin eyni dövrü ilə müqayisədə informasiya və rabitə xidmətlərinin dəyəri real ifadədə 5,7 faiz artıb. Bu sahədə əldə edilən gəlirin 81,2 faizi qeyri-dövlət sektorunun payına düşüb. 
Xidmətlərdən əldə edilən gəlirin 50,1 faizi və ya 707,8 milyon manatı mobil telefon rabitəsi sahəsində formalaşıb. 
Qeyd edək ki, bu ilin yanvar-sentyabr ayında xidmətlərdən əldə edilən gəlirin 50,2 faizi və ya 635,8 milyon manatı mobil telefon rabitəsi sahəsində formalaşıb.
L.Ə.
www.oxu.az
"

"Super xanımların sirri - ""Samsung Anti-Tangle"" tozsoranı sizin ola bilərNoyabr ayı boyunca hər həftəsonu 28 Mall ticarət mərkəzində ""Samsung"" şirkətinin keçirdiyi aksiyada iştirak edib həm əylənə, həm də son model ""Anti-Tangle"" tozsoranını qazana bilərsiniz.
Super xanımların sirri olan ""Anti-Tangle"" tozsoranları ilə indi evdə təmizlik işləri görmək çox asanlaşır. Yəqin ki, bütün xanımlara tozsoranın sağa-sola çevrilməsi, aşması tanışdır. Sözsüz ki, bu, yır-yığış işlərini ləngidir və xanımların vaxtını alır. Yeni ""Anti-Tangle"" tozsoranlarının təkərləri elə quraşdırlıb ki, onu arxanızca aparanda o, hər bir hərəkətinizi təkrarlayır və sizi izləyir. ""Anti-Tangle"" tozsoranlarının əsas seçilən xüsusiyyətlərindən biri də odur ki, yığılan saçlar və digər zibillər heç bir halda filtri bağlaya bilmir. 
Çox yazıb sizi yormaq istəmirik, 17 noyabrdan 26 noyabr tarixinədək 28 Mall-un 3-cü mərtəbəsinə gəlin, ""Anti-Tangle"" tozsoranı ilə yaxından tanış olun. Bəlkə, qaliblərdən biri elə siz oldunuz!
Qeyd edək ki, iştirakçılar arasından hər günün sonunda bir qalib seçiləcək və hər günün qalibi ""Samsung Anti-Tangle"" tozsoranını qazanacaq. Oyunda qalib olmaq üçün isə tozsoranın funksiyalarından çevik, sürətli istifadə etmək gərəkir.
Sizi  hər gün saat 10:00-dan 22:00-dək 28 Mall ticarət mərkəzinin 3-cü mərtəbəsində gözləyirik!
www.oxu.az
"

"400-dək poçt şöbəsində “smart kart”lara ödəniş edilməsi mümkün olubAzərbaycanda ən geniş xidmət şəbəkəsinə malik “Azərpoçt” MMC ənənəvi poçt xidmətləri ilə yanaşı, filial və şöbələrində valyuta əməliyyatları, kommunal ödənişlərin qəbulunu da həyata keçirir. 
Ucqar rayon və kənd yerlərində bank filialları və ödəniş terminalları olmadığından vətəndaşlar təbii qazdan istifadəyə görə “smart kart”lara ödəniş edilməsində problemlə üzləşirdi. 

Bu istiqamətdə müraciətləri nəzərə alaraq “Azərpoçt” təbii qazdan istifadəyə görə ödənişlər üçün filiallarını daha 300 ədəd xüsusi qurğularla (kartrider) təchiz edib. 
Hazırda  rayonlarda 128, Bakı şəhərində isə 171 poçt şöbəsində qazdan istifadəyə görə ödənişlərin qəbuluna tam şərait yaradılıb. 
Bundan əlavə, elektrik enerjisi üzrə də poçt şöbələrində “smart kart”ların balansını artırmaq mümkündür. 
Belə ki, respublika üzrə artıq 162 poçt şöbəsində  elektrik “smart kart”larına ödənişlər həyata keçirilir. 
Məqsəd ödəniş terminallarının olmadığı və azlıq təşkil etdiyi yerlərdə əhalinin  kommunal xidmət ödənişini poçtda həyata keçirməsinə şərait yaratmaqdır.
www.oxu.az 
 
"

"İnternetdə bu tələbləri pozanlar cəzalandırılacaqAzərbaycanda internet informasiya ehtiyatının və onun domen adının sahibi tərəfindən internet informasiya ehtiyatında yayılması qadağan edilən informasiyanın yerləşdirilməsi, habelə belə informasiyanın yerləşdirilməsinin qarşısının alınmaması ilə bağlı cəzalar müəyyənləşdirilir.
Oxu.Az-ın APA-ya istinadən məlumatına görə, bununla bağlı İnzibati Xətalar Məcəlləsinə yeni 388-1 maddəsinin əlavə edilməsi Milli Məclisin Mədəniyyət komitəsinin bu gün keçirilən iclasında müzakirəyə çıxarılıb.
Buna görə fiziki şəxslər 500 manatdan 1000 manata qədər, vəzifəli şəxslər 1000 manatdan 1500 manata qədər, hüquqi şəxslər isə 1500 manatdan 2000 manata qədər cərimələnəcəklər.
Maddəyə görə yuxarıdakı cərimələr eyni qaydada internet informasiya ehtiyatında “İnformasiya, informasiyalaşdırma və informasiyanın mühafizəsi haqqında” qanunla yayılması qadağan edilən informasiyanın yerləşdirilməsinə yol verilməyə görə də tətbiq ediləcək.
Bundan başqa, internet informasiya ehtiyatı “Yayılması qadağan edilən informasiyanın yerləşdirildiyi informasiya ehtiyatlarının Siyahısı”na daxil edildikdən dərhal sonra host provayder və internet provayderlər tərəfindən həmin internet informasiya ehtiyatına müraciətin məhdudlaşdırılmamasına görə, vəzifəli şəxslər 1500 manatdan 2000 manata qədər, hüquqi şəxslər isə 2000 manatdan 2500 manata qədər cərimlənəcəklər.
Yeni maddənin “Qeyd” hissəsində isə deyilir ki, bu maddədə göstərilən əməl Azərbaycan Cinayət Məcəlləsinin müvafiq maddələrinə əsasən cinayət məsuliyyətinə səbəb olmadıqda tətbiq edilir.
Bununla bağlı “Kütləvi informasiya vasitələri haqqında”, “Telekommunikasiya haqqında”, “Televiziya və radio yayımı haqqında” qanunlara da oxşar düzəlişlər edilir.
Layihə plenar iclasa tövsiyə edilib.
N.O.
www.oxu.az
"

"Azərbaycanın ilk peykindən qazancı açıqlandıAzərbaycanın ilk peyki olan ""Azerspace-1""-dən gəlirlər 80 milyon dollar təşkil edib.
Oxu.Az Trend-ə istinadən xəbər verir ki, bunu Azərbaycan Milli Elmlər Akademiyasının Rəyasət Heyətinin akademik Kərim Kərimovun 100 illik yubileyinə həsr olunmuş iclasında ""Azərkosmos"" ASC-nin sədri Rəşad Nəbiyev deyib.
A.M.
www.oxu.az
"

"Hər bir cihaz üçün tək ""One Remote""!Yeni nəsil Smart TV-lər bir çox üstünlüyə malikdir. İndi onlar DVD və Bluray pleyerləri, oyun konsolları, audio sistemləri, kabel televiziyası resiverləri və hətta internet modemləri kimi bir çox cihazı dəstəkləyir. Bu cihazların ayrı ayrılıqda qoşulması və tənzimlənməsi gərəkdir, həmçinin hər biri uzaqdan idarəetmə pultu ilə təchiz olunub.  Siz də razılaşarsınız ki, bir  film izləmək üçün hər zaman  saysız-hesabsız pultlar arasında lazım olanı axtarmaq çox darıxdırıcı və ürəksıxıcıdır. Bəs bu halda nə etmək olar? Misal üçün, pultlar üçün xüsusi rəf ayırmaq və hər birinin üzərində cihazın adını yazmaq olar. Və ya sadəcə  ""Samsung""dan ""One Remote"" universal  idarəetmə pultundan istifadə etmək yetərlidir. “Universal idarəetmə pultu”  olduqca qəribə səslənir, deyilmi?
Həqiqətən də, ""One Remote"" Smart TV-yə qoşulu olan hər bir cihazın rahat idarə edilməsinə imkan yaradır. O, evinizin əyləncə sistemini tam idarə edir. Pult istifadədə çox rahatdır və sizə televizor seyrindən həzz almaq üçün tələb olunan yeganə cihazdır. Buna əsaslanaraq, istehsalçı onu “Yeganə və Tək” (The One) adlandırıb. ""Samsung"" Smart TV qoşulan cihazı avtomatik təyin edərək, onun idarəsini ""One Remote"" pultuna dövr edir. Artıq rahat, yerinizi tərk etmədən və lazımi pultu axtarmadan asanlıqla ev kinoteatrından kabel televiziyasına keçid etmək mümkündür. Siz, sadəcə, universal pultun köməyilə cihazları dəyişirsiniz. Həmçinin, artıq “menyu” düyməsini tapmaq üçün istifadə qaydalarını saatlarla oxumağa da gərək qalmır. Belə ki, ""Samsung One Remote""un intuitiv anlaşılan dizaynı sayəsində idarə etmək çox asandır! Əlavə olaraq o, səs ilə idarəetməni də dəstəkləyir. Bu imkanın sayəsində isə siz Smart TV-nin istənilən funksiyalarından səs komandası vasitəsi ilə yararlana bilərsiniz.  
""Samsung One Remote"" universal pultu rahat və asan idarəetmənin təminatıdır.  Onu bir dəfə istifadə etdikdən sonra, köhnə uzaqdan idarəetmə pultlarına qayıtmaq istəməyəcəksiniz.
""Samsung"" Smart TV televizorları haqqında əlavə məlumatı Baku Electronics, Kontakt Home, Maxi.az, Music Gallery, Optimal və Soliton mağazalar şəbəkələrindən əldə etmək olar.
www.oxu.az
"

"Azərbaycan İKT-nin inkişafında 176 ölkə arasında 65-ci yerdədirAzərbaycan dünya ölkələri arasında informasiya-kommunikasiya texnologiyalarının (İKT) inkişafı reytinqində 65-ci yerdə qərarlaşıb.
Oxu.Az “Report”a istinadən xəbər verir ki, bu barədə çərşənbə günü Beynəlxalq Telekommunikasiya İttifaqının (BTİ) yaydığı məlumatda bildirilir.
Respublika bu göstəriciyə görə keçmiş SSRİ dövlətləri arasında Rusiya (45-ci yer), Qazaxıstan (52) və Moldovadan (59) geri qalsa da, Gürcüstan (74), Ermənistan (75), Ukrayna (79), Özbəkistan (95) və Qırğızıstanı (109) qabaqlayıb.
Postsovet məkanı ölkələrinin demək olar ki, hamısı dünya reytinq siyahısının yüzlüyünə düşə bilib.
MDB ölkələri arasında bu sahədə 176 ölkə içində 32-ci olan Belarus liderlik edir.
Qlobal reytinq siyahısında birinci yeri İslandiya tutub. İlk üçlüyə Cənubi Koreya və İsveçrə də daxil olub.
İlk onluqda həmçinin Danimarka, Böyük Britaniya, Honkonq (Çin), Niderland, Norveç, Lüksemburq və Yaponiyanın adı var.
BTİ yeni hesabatında informasiya-kommunikasiya texnologiyalarından istifadə indeksi nəzərə alınıb.
S.B.
www.oxu.az
"

"“Skype” servisi yeni hesab tipi təqdim edəcəkMicrosoft"" şirkəti tezliklə məsafədən fərdi sahibkarlıq üçün nəzərdə tutulmuş yeni tip ""Skype"" hesablarını sınaqdan keçirmək niyyətindədir.
Oxu.Az ICTnews-a istinadən xəbər verir ki, ""Skype"" servisində ixtisaslaşdırılmış hesab tipi istifadəyə veriləcək. ""Skype Professional Account"" fərdi sahibkarlıqda (məsələn, məsafədən repetitorluq)  bu messencerdən istifadə edən şəxslər üçün nəzərdə tutulub.
Yeni hesab tipi təqvim, poçt və ödəmə sistemi funksiyalarına malik klassik mesajlaşma seçimlərini özündə birləşdirəcək.
Bundan əlavə, hesabda istifadəçinin xidmətləri haqda ətraflı informasiyadan ibarət geniş profilin yaradılması nəzərdə tutulacaq.
Yeni hesab tipinə malik istifadəçilər öz hesabındakı bütün kontaktları ora import edə biləcəklər.
Hazırda ""Skype"" servisinin rəsmi bloqunda deyilir ki, yeni hesab tipi əvvəlcə yalnız masaüstü versiya üçün nəzərdə tutulub.
L.Ə.
www.oxu.az
"

"İsrail “Facebook” və “Google”a vergi tətbiq edəcəkİsrail bu il ərzində “Google” və “Facebook” şirkətlərinə vergi hesabı göndərməyi planlaşdırır.
Oxu.Az Report-a istinadən xəbər verir ki, bu barədə “The Marker” maliyyə qəzeti məlumat yayıb.
İsrailin vergi orqanının rəhbəri Moşe Aşer bildirib ki, vergi hesablarının hazırlanması üçün işlərə başlanılıb: ""Hazırda qurum necə hesab aparılması üzərində çalışır. Şirkətlərin İsrail müştərilərindən əldə etdiyi mənfəətin neçə faizinin ölkəyə vergi olaraq ödənilməsi barədə qərar veriləcək"".
M.Aşer bildirib ki, vergi şirkətin İsraildəki əməliyyatlarına görə ödənilə bilər.
Bu məsələ ilə bağlı “Google” və “Facebook”dan hər hansı açıqlama verilməyib.
E.Ə.
www.oxu.az

 
"

"Bill Geyts ""ağıllı şəhər"" tikir - MİLYARDLAR XƏRCLƏYƏCƏK - VİDEO Dünyanın ən zəngin adamlarından biri, ""Microsoft""un yaradıcısı Bill Geyts Arizona ştatında Belmont adlı ""ağıllı şəhər"" tikəcək.
Oxu.Az ""APA TV""-yə istinadən xəbər verir ki, ABŞ mətbuatında yayılan məlumata görə, o, bu məqsədlə Arizona ştatında dəyəri 80 milyon dollar olan 100 kvadrat kilometrlik torpaq sahəsi alıb.
İlkin bilgilərə əsasən, ərazidə 80 min ədəd ev, məktəblər, habelə sənaye, ofis, data mərkəzlər, avtomatlaşdırılmış nəqliyyat şəbəkələri yerləşəcək. 
""McKinsey"" (""MakKinzi"") şirkətinin açıqladığına görə, 2020-ci ilədək dünyada 600 ""ağıllı"" şəhər salınacaq ki, layihənin ümumi investisiya dəyəri 400 milyard dollar təşkil edəcək.

L.Ə.
www.oxu.az
"

"""Facebook""da profil şəkilləri yazışmalara reaksiya verə biləcəkTel-Əvivdən olan alimlər sosial şəbəkə istifadəçilərinin profil şəkillərinə animasiya effektləri verən proqram təminatı yaradıb.
Oxu.Az Lent.az-a istinadən xəbər verir ki, sözügedən proqramla artıq ""Facebook"" sosial şəbəkəsi də maraqlanmağa başlayıb.
Proqramın əsas özəlliyi istifadəçilərin profil şəkillərinin onlara verilən reaksiyaya adekvat cavab verməsindən ibarətdir.
Öz növbəsində ""Facebook"" proqramçıları əldə etdikləri bu texnologiyanı bir qədər də müasirləşdirərək, yaxın gələcəkdə profil şəkillərinin istifadəçilər arasındakı yazışmalara da reaksiya verməsinin mümkün olacağını açıqlayıb.
Qeyd edək ki, bir müddətdən sonra proqram təminatı üzrə mütəxəssislər ""Facebook""dakı yazışma mətnlərinin emalı üçün yeni texnologiyanın istifadəyə verilməsini planlaşdırır. 
L.Ə.
www.oxu.az
"

"Ramin Quluzadə Yevlaxda vətəndaşları qəbul etdiBu gün nəqliyyat, rabitə və yüksək texnologiyalar naziri Ramin Quluzadə Yevlax şəhərində vətəndaşlarla görüşüb.
Nazirliyin İctimaiyyətlə Əlaqələr Sektorundan Oxu.Az-a verilən məlumata görə, Yevlax, Tərtər, Ağdam və Bərdə rayonlarının sakinlərinin iştirak etdiyi qəbulda vətəndaşların telekommunikasiya, internet, poçt xidmətləri, yol təmir-tikintisi, yeni marşrut xəttinin açılması, marşrut qrafiklərində dəyişiklik edilməsi, işə qəbul kimi məsələlərlə bağlı müraciətləri dinlənilib və əksər məsələlər yerində həllini tapıb. Bir sıra müraciətlərlə bağlı nazirliyin müvafiq qurumlarına tapşırıqlar verilib.
Bəzi vətəndaşların nazirliyin səlahiyyətlərinə aid olmayan müraciətləri isə müvafiq qurumlara çatdırılmaq üçün qeydiyyata alınıb.
Regiona səfəri çərçivəsində R.Quluzadə aidiyyəti rayonların telekommunikasiya qovşaqları, poçt filialları, eləcə də, Dövlət Avtomobil Nəqliyyatı Xidmətinin regional bölmələrinin və tabeli qurumlarının rəhbərlərinin iştirakı ilə  müşavirə keçirib.
Sektor üzrə mövcud durum, çatışmazlıqlar, nöqsanlar, vətəndaş şikayətləri üzrə geniş müzakirələrin aparıldığı müşavirədə həyata keçirilən islahatların vətəndaş məmnunluğu və xidmət keyfiyyətinin yüksəldilməsinə yönəldiyi diqqətə çatdırılıb.
Toplantıda nazir müvafiq sahə rəhbərlərinə hər bir vətəndaş müraciətinin operativ araşdırılması və qanunvericiliyə uyğun həll edilməsi haqqında tapşırıqlar verib.














E.Ə.
www.oxu.az
"

"İnternet təminatında fasilələr yarana bilərİnternet təminatında fasilələr yarana bilər.
Oxu.Az xəbər verir ki, ""Bakı Telefon Rabitəsi"" MMC-dən Trend-ə verilən məlumata görə, xidmət keyfiyyətinin yüksəldilməsi və internet trafikinin artırılması məqsədilə ""Bakinternet""in texniki platformasında təkmilləşdirmə işləri aparılacaq.
Profilaktik işlər zamanı noyabrın 15-dən 16-na keçən gecə, saat 04:00-dan 06:00-dək paytaxtın bəzi ərazilərində internet təminatında fasilələr yarana bilər.
MMC yarana biləcək kəsintilərə görə üzr istəyir, profilaktik tədbirlərin nəzərə alınmasını xahiş edir.
E.Ə.
www.oxu.az
"

"Azərbaycanda yeni telekanal yaradılırBu gün Milli Televiziya və Radio Şurasının (MTRŞ) iclası keçirilib.
MTRŞ-dan Oxu.Az-a verilən xəbərə görə, iclasda xəbər televiziya kanalının yaradılması barədə müzakirələr aparılıb və ixtisaslaşmış (xəbər) televiziya kanalının açılması üçün ümumrespublika televiziya yayımı üzrə Bakı və Abşеrоn ərazisində 31-ci tеzlik rеsursuna 16 noyabr 2017-ci il tarixdən 16 dekabr 2017-ci il tarixədək müsabiqə elan edilib.
A.M.
www.oxu.az
"

"İnformasiya texnologiyaları bazarında artım gözlənilir“Forrester Research” tədqiqat şirkəti dünya informasiya texnologiyaları bazarında proqram təminatı və konsaltinq xidmətləri sayəsində sürətli artım proqnozlaşdırır.
Oxu.Az ICTnews-a istinadən xəbər verir ki, ekspertlərin gözləntilərinə görə, 2017-ci ildə qlobal proqram və aparat təminatının, eləcə də, servislərin satış həcmi ötən ilə nisbətən 3,4 faiz artacaq.  2018-ci ildə bu xərclər 4 faiz artaraq, 3 trilyon təşkil edəcək.
Daha çox artımı proqram təminatı və İT konsaltinq xidmətləri nümayiş etdirəcək - növbəti ildə 6 faizə nisbətdə cari ildə 4,3 faiz.  
“Forrester Research” 2017-ci ildə İT avadanlığının satışında 2,6 faiz, 2018-ci ildə isə 3 faiz artım gözləyir. Bu halda dünya telekommunikasiya texnikasına xərclərin müvafiq olaraq 3,1 və 1,5 faiz artacağı proqnozlaşdırılır.
Tədqiqatçılar tərəfindən İT autsorsinq xidmətləri seqmentinin artımı cari ilin yekunları üzrə 2,2 faiz qiymətləndirilir. Telekommunikasiya sektoru xidmətləri 2017-ci ildə 2,2 faiz artsa da, 2018-ci ildə 2 faiz azala bilər. Eyni azalma İT autsorsinq sahəsində gözlənilir.
Bundan başqa, şirkət qlobal İT sahəsində üstünlük təşkil edən əsas tendensiyaları sadalayıb. Birincisi, analitiklər İT bazara müsbət təsir göstərən iqtisadi vəziyyətin yaxşılaşmasına diqqət yetirirlər. 2017-ci ildə dünya iqtisadiyyatında vəziyyət ötən ilin siyasi və iqtisadi sarsıntılarından sonra normallaşmağa başlayıb. Bu nisbi stabillik biznes və dövlət sektoruna 2018-ci ildə İT xərclərində daha fəal olmağa imkan verəcək.
Mütəxəssislər “bulud” xidmətləri üçün xərclərdə artımı ikirəqəmli templərlə proqnozlaşdırırlar. Lakin seqmentin inkişafı ənənəvi lokal İT məhsullarının satışına mane olur ki, bu da bazarın inkişafını dayandıran amildir. 
Eyni zamanda, “bulud” hesablamaları bazara kömək edir. Belə ki, “bulud” hesablamaları sayəsində korporativ proqram təminatının satışı 2017-ci ildə 10 faiz artacaq, buradakı mədaxil isə artıq kompüterlərə quraşdırılan proqramlar üçün lisenziyaların satışını üstələyir. Birləşdirici proqram təminatı, sistem inteqrasiyası xidmətləri və İT autsorsinq kimi digər kateqoriyalarda “bulud” həllərinin xərclərdə payı cüzidir. Bu isə ənənəvi seqmentlərin zəif artımını kompensasiya etməyə kifayət etmir.
Analitiklər xəbərdarlıq edir ki, zəif iqtisadi artım riskləri əksər regionlarda qalır, bu səbəbdən şirkətlər İT və digər büdcə xərclərində ehtiyatlı olmaqda davam etməlidirlər. Bununla yanaşı, ekspertlərin 2017-ci ilin sonunadək İT sahəsi üzrə proqnozları ilin əvvəli ilə müqayisədə daha optimistdir.
L.Ə.
www.oxu.az
"

"“Facebook”da radikal dəyişiklik - Bu funksiya ləğv olunur“Facebook” yarandığı gündən bəri istifadə etdiyi “bəyən” düyməsini qismən yığışdırmağı planlaşdırır.
Oxu.Az Yenicag.az-a istinadən xəbər verir ki, “Facebook” xüsusilə də şirkətlərin səhifələrini yaxından maraqlandıran radikal bir dəyişiklik edəcək.
Şirkət bildirib ki, fevral ayının 6-dan etibarən “bəyən” düyməsi olmayacaq. Bu tarixdən etibarən “like” düyməsinin əvəzinə başqa bir variantı sınaqdan keçirəcəklər.
L.Ə.
www.oxu.az
"

"Mobil zəng xidmətləri testlərinə əsasən, “Nar” şəbəkəsi ölkədə ən yüksək nəticə göstərdiYarandığı ilk gündən abunəçilərinə təqdim etdiyi sərfəli qiymətlərlə seçilən “Nar” özünün mobil rabitə şəbəkəsini təkmilləşdirməyə davam edir. 2017-ci ilin 2-ci rübündə mobil rabitə şəbəkələrinin müqayisəli testləri keçirilib və “Nar” şəbəkəsi mobil zəng xidmətlərinin göstərilməsi üzrə ölkədə ən yüksək nəticəyə nail olub. Mobil rabitə şəbəkələrinin sınaqları mühəndislik və test xidmətləri üzrə müstəqil beynəlxalq şirkət kimi tanınan “P3 Communications” tərəfindən keçirilib. 
Mobil rabitə şəbəkələrinin müqayisəli testləri Azərbaycanın müxtəlif bölgələrində yerləşən şəhər, kənd, qəsəbə və magistral yollarda aparılıb. Tamamilə səyyar test şəklində təşkil edilmiş bu sınaqların 55%-i Bakı, Gəncə, Sumqayıt, Mingəçevir, Şəki, Şirvan və Quba kimi şəhərlərdə, digər hissəsi isə Xırdalan, Lənkəran, Qəbələ, Xaçmaz kimi daha kiçik şəhərlər, eləcə də şəhərlərarası yollarda təşkil edilib. “P3 Communications” şirkətinin apardığı sınaq metodologiyası əhatəli xidmətlər üzrə müştəri təcrübəsinə əsaslanır. 
Qeyd edək ki, “Nar” 2017-ci il ərzində mobil rabitə şəbəkəsinin təkmilləşdirilməsi istiqamətində əhəmiyyətli layihələr həyata keçirib. Bir müddət öncə mobil operator şəbəkə keyfiyyətinin davamlı təkmilləşdirilməsi strategiyası çərçivəsində mobil telefon vasitəsilə ünsiyyətdə olarkən səs keyfiyyətinin nəzərəçarpacaq dərəcədə artımını təmin edən “HD-Voice” (High Definition Voice) xidmətini təqdim edib. Məhz bu kimi addımlar sayəsində, aparılmış test nəticələrinə görə “Nar”-ın zəng xidmətləri üzrə ölkədə ən yaxşı mobil rabitə operatoru olduğu qəbul edilib.    

Belə ki, şəbəkənin əhatə dairəsinin genişlənməsi, mobil zəng və internet xidmətlərinin keyfiyyətnin artırılması məqsədilə bütün ölkə ərazisi boyunca baza stansiyalarının sayı əhəmiyyətli dərəcədə artırılıb. 3G şəbəkəsində aparılan təkmilləşdirmə işləri çərçivəsində ATM texnologiyalı transmissiya xətləri üzərindən işləyən 3G baza stansiyalarının sayı üç dəfə azaldılıb və müasir tələblərə cavab verən IP texnologiyasına əsaslanmış transmissiya xətləri ilə əvəz edilib. Baza stansiyalarının IP transmissiya zolağı boyunca “Son məntəqələr arasındakı tutum” (Last Mile Capacity) 2016-cı ilin son günü ilə müqayisədə şəbəkə üzrə ümumilikdə 53% artıb. 
“Nar” 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksəkkeyfiyyətli xidmət göstərir.    
“P3 Communications” 
“P3 Communications” 3300 nəfərdən artıq əməkdaşla dünya üzrə fəaliyyət göstərən və 2016-cı ildə təqribən 340 milyon avro dövriyyəsi olan aparıcı beynəlxalq konsaltinq, mühəndislik və test xidmətləri şirkətidir. Sırf telekommunikasiya sahəsi ilə əlaqədar olaraq “P3 Communications” geniş mənada müstəqil texniki və menecment-konsaltinq xidmətləri göstərir. Şəbəkənin planlaşdırılması, mühəndislik, hərtərəfli optimallaşdırma, təhlükəsizlik, xidmət keyfiyyəti (QoS) və xidmətlərin faktiki keyfiyyətinin (QoE) sınaqları, beynəlxalq bençmarkinq və cihazların sınaqdan keçirilməsi məhz belə xidmətlərdəndir. “P3 Communications” şirkətinin müştəriləri arasında dünya miqyaslı şəbəkə operatorları, avadanlıq təchizatçıları, cihaz istehsalçıları, ictimai təhlükəsizlik qurunları və tənzimləyici orqanlar vardır. Uzunmüddətli menecment təcrübəsinə malik şirkət ekspertləri ən son texniki “know-how” nailiyyətlərini tətbiq edirlər.   

Daha ətraflı məlumatı nar.az və p3-group.com internet səhifələrindən öyrənmək olar.  
www.oxu.az
"

"Nəqliyyat, Rabitə və Yüksək Texnologiyalar Nazirliyi müsabiqə elan edir Nəqliyyat, Rabitə və Yüksək Texnologiyalar Nazirliyinin  Məlumat Hesablama Mərkəzi Açıq Hökumət Məlumatlarından istifadə etməklə  “Bax, İstifadə et, Yarat!”  adlı mobil tətbiqlərin hazırlanması müsabiqəsini elan edir.
Müsabiqənin məqsədi: 
Azərbaycan Respublikasının “Açıq Hökumət Məlumatları” (data.gov.az) portalındakı məlumatlar əsasında yeni mobil tətbiqlərin hazırlanması, Açıq Hökumət Məlumatlarından rahat istifadə, sosial yönümlü və innovativ ideyaların dəstəklənməsi və startap layihələrinin təşviq edilməsidir.
Müsabiqənin şərtləri:
• Müsabiqədə fərdi və ya komanda şəklində iştirak etmək olar. (Komanda üzvlərinin sayı 5 nəfərdən artıq ola bilməz)
• Tətbiq hazırlayarkən Azərbaycan Respublikasının “Açıq Hökumət Məlumatları” portalındakı (data.gov.az) məlumatların ən azı birindən istifadə edilməlidir.
• Təqdim edilən materiallar fiziki və hüquqi şəxslərin əqli mülkiyyət hüquqlarını pozmamalıdır.
Müsabiqədə qiymətləndirmə meyarları:

№ Meyar Bal Əmsal

1 Sosial əhəmiyyət (S) 0-10 3

2 Funksionallıq (F) 0-10 2

3 Tamlıq (T) 0-10 2

4 Dizayn (D) 0-10 2

5 Məzmun (M) 0-10 2
Yekun bal = 3xS+2xF+2xT+2xD+2xM
Yekun ballar eyni olduqda qiymətləndirmə daha üstün meyar üzrə müqayisə ediləcək (meyarlar cədvəldə üstünlüyünə görə sıralanıb) və üstünlük həmin meyar üzrə daha çox bal toplayana veriləcək. 
Müsabiqənin mükafat fondu:

 1-ci yer - 2000 AZN 

 2-ci yer - 1500 AZN

 3-cü yer - 1000 AZN

 İştirakçı tələbələr  “Microsoft BizSpark” layihəsi çərçivəsində “Microsoft”un masaüstü proqramlarını, server həllərini və Bulud imkanlarını əldə edəcəklər. 

 Yüksək Texnologiyalar Parkı üçün maraqlı olan 2 layihənin müəlliflərinə 6 ay ərzində inkubasiya mərkəzində ödənişsiz ofisdən istifadə imkanı yaradılacaq;

 Tələblərə uyğun mobil əlavə təqdim edən hər bir iştirakçıya “Elektron imza” sertifikatı təqdim ediləcək.
DİQQƏT!
“Bax, İstifadə et, Yarat!” müsabiqəsində iştirak etmək istəyənlər 13.11.2017-ci il tarixindən başlayaraq data.gov.az portalındakı ""Müsabiqələr"" menyusuna keçid edərək uyğun bölmədə qeydiyyatdan keçməli və 25.11.2017-ci il saat 23:59-a qədər hazırladığı materialları (tətbiqin qaynaq kodu, işlək tətbiq və tətbiqin təqdimatı olan fayllar) təşkilat komitəsinə portal üzərindən göndərməlidirlər.
26.11.2017-ci il tarixində iştirakçılar münsiflər heyəti qarşısında müsabiqə üçün hazırladıqları mobil əlavənin təqdimatını etməlidir.
Nəticələrin açıqlanması və qaliblərin mükafatlandırılması “Bakutel 2017” sərgi çərçivəsində baş tutacaq.
www.oxu.az
"

"Bu il Azərbaycanda 287 minə yaxın kiberhücum cəhdləri olub Bu ilin yanvar-oktyabr aylarında ""Kaspersky Lab"" həlləri Azərbaycan müəssisələrindəki 5 435 kompüterə zərərli proqram təminatı tərəfindən olan hücumları dəf edib. Ümumi kiberhücum cəhdlərinin sayı isə 286,5 mindən artıq olub.
Bu barədə Oxu.Az-a ""Kaspersky"" şirkətindən məlumat verilib. Şirkətin məlumatında deyilir ki, istənilən şirkətdə baş verən kiberinsidentlərin və bununla əlaqədar yaranan məlumat sızıntısının əsas səbəbi insan amilinin mövcudluğu və kompüter təhlükələrinin zamanında aşkarlanması üçün lazımi biliklərin olmamasıdır: “Araşdırma göstərib ki, müəssisələrdə kompüter qəzalarının təxminən yarısı (46%) əməkdaşların diqqətsizliyi ucbatından əmələ gələn məlumat sızıntısına görə baş verib. Bu da insan amilini informasiya təhlükəsizliyi sahəsində baş verən qəzaların ikinci ən geniş yayılmış səbəbinə (ilk yeri zərərli proqram təminatı ilə yoluxma tutur) çevirir”.
Sözügedən araşdırma onu da göstərib ki, şirkətlər kibertəhlükələrdən qorunma sistemində insan amilinin nə qədər əhəmiyyətli olduğunu anlamağa başlayıb. Məsələn, sorğuda iştirak edən təşkilatların 52%-i təhlükəsizlik sistemlərindəki ən böyük boşluğun əməkdaşların diqqətsiz hərəkətləri olduğunu bildirib. Respondentlərin 1/3 hissəsindən çoxu isə (35%) bildirib ki, yaxın müddətdə işçilər üçün kibertəhlükəsizlik sahəsində təlimlər keçirməyi planlaşdırırlar.
Qurumun açıqlamasında deyilir ki, şirkətlərin kibertəhlükələrlə üzləşmə riskini azaltmaq üçün məhz insanların informasiya təhlükəsizliyi sahəsində təlimatlandırılması və kompüter savadlılığının artırılması gərəkdir.
Bu məqsədlə “Kaspersky Lab” şirkəti informasiya təhlükəsizliyi sahəsində korporativ mədəniyyətin yaradılmasına yönəlmiş interaktiv təlimləri özündə birləşdirən “Kaspersky Cybersecurity Awareness” adlı şirkət işçilərinin kibertəhlükələrə qarşı məlumatlılığının artırılmasına yönəlmiş proqram buraxıb. İnternetdə təhlükələrin tanınması üçün biliklərin ötürülməsi işgüzar kompüter oyunları formatında keçirilir və istifadəçilərin gündəlik iş həyatında qarşılaşa biləcəkləri real situasiyalar üzərində qurulur. Proqram işçilərin kateqoriyalarından asılı olaraq müxtəlif yanaşmalara nəzər salır və mütəxəssislərdən başlayaraq top menecmentə qədər olan bütün təşkilati strukturu əhatə edir.
L.Ə.
www.oxu.az
"

" “Facebook”un yaradılmasının əsl səbəbi açıqlandı“Facebook” sosial şəbəkəsinin sabiq prezidenti Şon Parker sosial şəbəkənin yaradılmasının əsl səbəbini açıqlayıb.
Oxu.Az Lent az-a istinadən xəbər verir ki, tərtibatçılar bilərəkdən insan beyninin həssaslığından istifadə ediblər və layklar (bəyənmələr), şərhlər  və sair vasitələrlə insan beyninə təsir göstərmək istəyiblər.
Şon Parker bildirib ki, istifadəçilər zaman-zaman daha çox həcmdə informasiya və məlumat almaq tələbatını hiss edirlər. Hər kəs istəyir ki, onun bölüşdüyü potlar və şərhlər daha çox bəyənilmə və repost toplaya bilsin. Artıq sübut olunub ki, sosial şəbəkələr insanın anlayışına mənfi təsir göstərir. Bir zamandan sonra o, daha az məhsuldar olur və dünyanı başqa cür görür.
Şon Parker bəyan edib ki, “Facebook”un uşaq və yeniyetmələrə nə cür təsir edəcəyi barədə anlayışı da olmayıb.
L.Ə.
www.oxu.az
"

" “Subaylar günü”ndə “Alibaba” bu qədər pul qazanıb Noyabrın 11-də Çində böyük həvəslə qeyd edilən “Subaylar günü”ndə tanınmış “Alibaba” şirkəti 25 milyard dollar dəyərində məhsul satışını həyata keçirib.
Oxu.Az Lent.az-a istinadən xəbər verir ki, hər il noyabrın 11-də Çində “Subaylar günü” qeyd edilir. Həmin gün bütün gün ərzində populyar mağazalarda alış-verişlə müşayiət edilir.
Bu il “Subaylar günü”ndə “Alibaba” şirkətinin əldə etdiyi gəlirləri ötənilki ilə müqayisədə 39 faiz artıb. Tanınmış internet şirkətinin nümayəndələrinin sözlərinə görə, serverin maksimal yüklənməsi anında bir saniyədə 256 min tranzaksiya emal edilib. İlk üç dəqiqə ərzində Çinin “Alibaba” şirkətinin ümumi satışlarının həcmi 1,5 milyard ABŞ dolları təşkil edib.
11 noyabr Çində ən populyar gündür. Ancaq “Alibaba” rəhbərliyi bu cür aksiyaları adi bayramdan daha böyük etmək niyyətindədir. Bir çox mütəxəssislərin fikrincə, bu cür ideyalar öz tərəfdaşlarını tapacaq və müəssisə külli miqdarda maliyyə qazana biləcək.
L.Ə.
www.oxu.az
"

"""Azercell""dən daha bir şikayət ""10 ildir istifadə etdiyim ""Azercell"" nömrəmə görə xəbərdarlıq mesajı gəlib. Mesajda qeyd edilir ki, ""Nömrəniz 4 günə bağlanır"" və müştəri xidmətlərinə yaxınlaşın. Məsələni dəqiqləşdirmək üçün ""Azercell""in müştəri xidmətlərinə yollandım. Uzun növbədən sonra müştəri xidmətlərindəki əməkdaş mənə nömrənin qeydiyyatsız olduğunu bildirdi. Yəni, mənim 10 ildir ki, ""Azercell""in rəsmi distribüterindən aldığım nömrə qanunsuz şəkildə satılıb. İndi isə ""Azercell"" iddia edir ki, bu nömrədə 10 il ərzində heç bir əməliyyat edilməyib"".
Oxu.Az xəbər verir ki, bu sözləri BAKU.WS-ə açıqlamasında ""Azercell""in narazı müştərisi Orxan Məmmədov deyib. Şikayətçinin sözlərinə görə, nömrə öz adına olsa da, ""Azercell"" nömrəni təkrar qeydiyyata salmaqdan imtina edib. Səbəb isə qəribə və bir o qədər gülməlidir: ""Mənim 10 ildir işlətdiyim nömrəni ailə üzvlərim istifadə edir. ""Azercell""dən isə deyirlər ki, nömrənin sahibi yox, onu istifadə edən şəxs gəlməlidir. Üstəlik, həmin nömrənin qoşulu olduğu telefonu da gətirməlidir. 
Görünür ""Azercell""in bazasında köhnə nömrələr silinib. Bunu bərpa etməyi insanların əsəblərini pozmaq hesabına edirlər. 
Nömrə sahibi olaraq əlində şəxsiyyət vəsiqəsi uzun müddət növbə gözləyirsən. Daha sonra bir nəfər sizə yaxınlaşaraq nömrənizin qanunsuz olduğunu deyir. 
Hələ bu azmış kimi 10 illik müştərisinin sözlərini şübhə altına alır. Bu 10 il ərzində nömrədən dəfələrlə əməliyyatlar etmişəm. Nömrənin surətini çıxarmışam. Hər hansı bir əməliyyat zamanı müştərinin şəxsi məlumatları olmadan aparıla bilməz. Bəs o zaman bu 10 il ərzində bu qədər əməliyyat necə olub? 10 il ərzində şəxsi məlumatlarım olmayıbsa, bəs necə əməliyyatlar aparılıb?"" 
Əldə etdiyimiz məlumata görə, anoloji problemlə digər köhnə nömrələrin sahibləri də üzləşir. Görünür, şirkət ya bazasında yeniliklər edərkən nömrələri silib, ya da nömrə satışı xidməti düzgün qurulmayıb. Məhz bu cür problemlərin qarşısını almaq məqsədilə hökumət 2 il öncə “Rabitə müəssisələri (operatorlar) tərəfindən rabitə vasitələrinin satışı və istifadəsi zamanı tələb olunan şərtlərin təsdiq edilməsi haqqında” 2005-ci il 7 iyul tarixli, 131 nömrəli qərara dəyişikliklər edib.
Bu qərar nömrələrin satışının mərkəzləşmiş qaydada, ümumi müddəalara uyğun bütün mobil operatorlar tərəfindən eyni qaydada aparılmasını nəzərdə tuturdu. Hökumət üzərinə düşəni etsə də, ""Azercell"" eyni qaydada üzərinə düşəni etmək iqtidarında deyil. Ticarətdə isə belə bir qızıl qayda var: ""Müştəri hər zaman haqlıdır"".  



L.Ə.
www.oxu.az
"

"Azərbaycanda yeni telekanal yaradıla bilər – TƏKLİFMətbuat Şurasının sədri, millət vəkili Əflatun Amaşov Azərbaycanda xəbər televiziya kanalının yaradılmasını təklif edib.
Oxu.Az-ın APA-ya istinadən verdiyi məlumata görə, millət vəkili bildirib ki, Azərbaycan həqiqətlərinin xaricə intensiv çatdırılması üçün xəbər-informasiyaya üstünlük verilən televiziya kanalının fəaliyyətinə ehtiyac var: “Azərbaycanın kifayət qədər güclü ordusu var. Ordunun böyük məbləğdə maliyyələşdirilməsi təqdirəlayiqdir. Unutmaq lazım deyil ki, Azərbaycan informasiya savaşına da önəm verməlidir. Bunun üçün də kiçik maliyyə həcmli televiziyanın yaradılması mümkündür”.
Ə. Amaşov mətbuata dövlət tərəfindən maliyyə vəsaitinin ayrılması məsələsinə toxunub. O qeyd edib ki, onlayn mətbuata da bir milyon manat vəsait ayrılarsa, ən az bir aya nəticə hiss olunacaq: “Hazırkı dövrdə onlayn mətbuatda reklam gəlirləri yetərli deyil. Onlayn mətbuat reklam bazarında özünü tutana, maliyyələşdirənə qədər dövlətin vəsait ayırmasına böyük ehtiyac var”. 
A.M.
www.oxu.az
"

"Bakıda mentorluq proqramı təşkil edildi“Baku Business Factory” (BBF) və Təhsil Nazirliyi yanında Peşə Təhsili üzrə Dövlət Agentliyi birgə ilk peşə-ixtisas təhsili müəssisələrində təhsil alanlar üçün mentorluq proqramı təşkil edilib.
Oxu.Az Report-a istinadən xəbər verir ki, ödənişsiz proqram 2 gün ərzində BBF-in ofisində keçirilib.
Layihənin məqsədi gənclərdə sahibkarlıq düşüncə tərzinin təşviq olunmasına kömək edərək ölkədəki biznes mühitinin inkişafına dəstək verməkdir.
BBF-dən bildirilib ki, öz biznesinə başlamaq məqsədi olan, amma nədən və necə başlayacağına tərəddüd edən, sahibkarlığın real həyat təcrübələrini öyrənmək istəyən, Startup mərhələsində olan şagirdlər mentorluq proqramının iştirakçısı olub: ""Proqramda yeni biznes ideyasını həyata keçirmək arzusu tələb kimi qoyulub, həm nəzəri, həm də praktiki biliklər öyrədilib"".
Mentorluq proqramında sahibkarlıq düşüncə tərzi olan şagirdlər iştirak ediblər.
Sonda proqramı uğurla başa vuran şəxslərə sertifikatlar təqdim olunub.
Xatırladaq ki, Təhsil Nazirliyi yanında Peşə Təhsili üzrə Dövlət Agentliyi 2016-cı ildə prezident İlham Əliyevin imzaladığı fərmanla yaradılıb. Dövlət Agentliyi ilk peşə-ixtisas təhsili sahəsində dövlət siyasətinin həyata keçirilməsini təmin edən və əlaqələndirən, Təhsil Nazirliyinin tabeliyindəki ilk peşə-ixtisas təhsili müəssisələrinin fəaliyyətini təşkil edən icra hakimiyyəti orqanıdır.
“Baku Business Factory” isə azərbaycanlı iş adamı, “Union Grand Energy PTE” Şirkətlər Qrupunun təsisçisi Anar Əlizadənin təşəbbüsü ilə 2015-ci ilin may ayında yaradılıb. BBF-in əsas məqsədi ölkənin iqtisadi və sosial inkişafına müsbət təsir edəcək perspektivli biznes ideyası olan gənclərə layihələrinin ilkin mərhələsində dəstək göstərməklə, bu layihələrin daha sürətlə reallaşmasına və dayanıqlı olmasına şərait yaratmaqdır.

































































E.Ə.
www.oxu.az
"

"“Weibo” istifadəçi sayında “Twitter”i keçdiÇinin “Weibo” mikrobloqlar xidməti bildirib ki, onun aylıq aktiv istifadəçilərinin auditoriyası 376 milyon nəfərə çatıb.
Oxu.Az Lent.az-a istinadən xəbər verir ki,   onun əsas rəqibi ABŞ-ın “Twitter” mikrobloqlar xidmətinin istifadəçilərinin sayından 46 milyon nəfər çoxdur.
“Weibo” nümayəndələri bildiriblər ki, 400 milyon nəfərə yaxınlaşan istifadəçi sayının əminliklə artmasının səbəbi Çinin smartfon istehsalçıları ilə yeni əməkdaşlıqlar qurması, Çin universitetlərinin kampuslarında xidmətin uğurla inkişaf etməsi olub. Həmçinin buna səbəb Çinin və digər regionların aşağı internet sürəti olan bölgələri üçün yüngül “Weibo” versiyasının işə salınmasıdır.
L.Ə.
www.oxu.az 
"

"Azərbaycanda 4 milyona domen satılır - FOTOAzərbaycanda ən bahalı domen adı bəlli olub.
Oxu.Az xəbər verir ki, “World News PTE LTD” və “Web Coder Agency” arasında bir sıra domen adlarının satışı ilə bağlı müqavilə imzalanıb
Müqaviləyə əsasən, www.azerbaijan.com və bir sıra digər domenlərin satışını “Web Coder Agency” şirkəti həyata keçirəcək.
www.azerbaijan.com domeninin qiyməti isə  4 milyon manat olaraq müəyyənləşdirilib.
Şirkət bu qiyməti azerbaijan.com-un Azərbaycanın bir nömrəli domeni olması ilə izah edib.
Şirkətin satışa çıxardığı domenlər bunlardır:




















www.oxu.az
"

"“Uber” və “NASA” uçan taksilər şəbəkəsi yaradacaq“Uber” şirkəti və ABŞ Kosmik Agentliyi (NASA) arasında uçan taksi aparatları şəbəkəsinin yaradılması haqqında saziş imzalanıb.
Oxu.Az ICTnews-a istinadən xəbər verir ki, “Uber” şirkətinin istehsal şöbəsinin direktoru Ceff Holdenin sözlərinə görə, saziş uçan taksilərin marşrutlarının tənzimlənməsi üçün proqram təminatının yaradılmasını nəzərdə tutur.
Məlumata görə, şirkət həm pilotlu, həm də pilotsuz uçan aparatlardan hazırda smartfon vasitəsilə mövcud taksi sifarişi xidməti kimi sifarişə imkan verən taksilər kimi istifadəni planlaşdırır.
Yeni taksi xidmətinin uçuş sınaqlarına 2020-ci ildə Los-Ancelesdə başlamaq, layihənin istifadəyə verilməsi isə 2023-cü ilə nəzərdə tutulur.

 

Bildirilir ki, yeni servis üçün təyyarə və ya vertolyotlar yaratmağı planlaşdırmayan “Uber” dünyanın “Aurora Flight Sciences”, “Embraer”, “Mooney”, “Bell Helicopter” və “Pipistrel Aircraft” kimi aparıcı istehsalçılarının uçan aparatlarından istifadə etmək niyyətindədir.

 

Bundan əlavə, “Uber” Los-Ancelesdə göydələnlərin damlarında aviataksilər üçün parklanmaların qurulmasına icazə almaq üçün “Sandstone Properties” tikinti şirkəti ilə danışıqlar aparır.

 

“NASA” nümayəndələri sazişin imzalanması ilə bağlı hələ ki şərh verməyiblər. Əvvəllər agentliyin oxşar layihələrdə iştirak etməsi qeyd olunur.
L.Ə.
www.oxu.az 
"

"Dünyanın “ağıllı” şəhərləri reytinqi açıqlanıbİsveçin “Easypark” informasiya texnologiyaları şirkəti dünyanın 500 şəhəri arasında tədqiqat apararaq texnoloji baxımdan inkişaf etmiş 100 şəhəri müəyyənləşdirib.

 
Oxu.Az ICTnews-a istinadən xəbər verir ki, birinci yeri Kopenhagen şəhəri tutub.

Məlumata görə, sonrakı yerlərdə Sinqapur və Stokholm qərarlaşıb.
İlk onluğa Sürix, Boston, Tokio, San-Fransisko, Amsterdam, Cenevrə və Melburn daxildir.
Almaniyanın “ağıllı” şəhərləri arasında Berlin və Hamburq ümumi hesabda müvafiq olaraq 13-cü və 14-cü yerləri tutub.
Britaniya paytaxtı (London) 17-ci, Fransa paytaxtı (Paris) 20-ci pillədə yer alıb.
Siyahıda sonuncu yerlərdə Ər-Riyad və Mexiko qərarlaşıb.
Tədqiqat müəllifləri yüksəksürətli internet, ekoloji təmiz enerji ilə təchizat, əhalinin yüksək aktivliyi, sahibkarlar üçün əlverişli mühit və s. kimi faktorları nəzərə alıblar. “Easypark” 500 şəhər haqqında statistik məlumatdan və urbanizasiya və informasiya texnologiyalarının inkişafı mövzularını işıqlandıran 20 minə yaxın jurnalistin qiymətləndirməsindən istifadə edib. 
L.Ə.
www.oxu.az
"

"""Apple""dan ""iPhone X""-lə bağlı etiraf""Apple"" şirkəti yeni smatfon ""iPhone X""-in sensorlu ekranının soyuq hava şəraitində toxunuşlara reaksiya vermədiyini etiraf edib.
Oxu.Az-ın məlumatına əsasən, bu barədə ""The Loop"" xəbər verir.
Şirkətdən bildirilib ki, növbəti yenilənmədə problem öz həllini tapacaq. 
N.О.
www.oxu.az
"

"""Whatsapp""a qoşulanlar, saxtakarlıq var, diqqətli olun!  1 milyondan çox Andorid istifadəçisi saxta ""Whatsapp""  yükləyib. Loqosu və digər vizual özəllikləri ilə həqiqidən fəqlənməyən saxta proqram “Google Play” üzərindən endirilib. Eyni problem “Facebook” tətbiqinin yüklənməsində də baş vermişdi.
Oxu.Az xəbər verir ki, məsələ ilə bağlı Modern.az-a danışan informasiya texnologiyaları üzrə mütəxəsis  Rəşad İbrahimov problemin son dərəcə ciddi olduğunu qeyd edib və bunun istifadəçilərə zərər vurduğunu irəli sürüb: ""Bu tip proqramlar özü ilə bərabər əlavə reklam xarakterli proqramlar və toolbarları da elektron cihazımıza yükləmiş olur ki, bu da normal işləyən cihazda donmalara, gərəksiz yerə bildirişlərin gəlməsinə və hətta şəxsi məlumatların oğurluğuna qədər gətirib-çıxarır. Adətən, bu proqramlara giriş edərkən lazımsız marka reklamları, pornoqrafik tərkibli reklam banerleri insanı qarşılayır. Məlumatsız insan hansısa reklamı ""click"" etdikdə  artıq arxa planda reklamdan yönləndirilən link vasitəsilə cihaza əlavə proqramlar quraşdırılır"".

 

İl ərzində minlərlə insan bu tip proqramları yüklədiyinə görə kiberhücuma məruz qalır. Mütəxəsis bildirib ki, insanlar proqram yükləyərkən son dərəcə diqqətli olmalı və yükləmə etməzdən əvvəl tətbiqi hərtərəfli yoxlamalıdırlar: ""Əvvəla, yüklədikləri proqramları ""Google.az"" və ya hansısa brauzerlərdən yox, ""App Store"", ""Google Play""in tərkibindən yükləməlidirlər. Biri var hansısa proqram təminatını  ""Apple""  şirkəti istifadəyə verir, biri də var ""Apple Aze"" adlı hər hansı naməlum istifadəçi. Əgər doğru bazadan yükləyirlərsə, o zaman proqramların reytinqinə, yükləyib istifadə edənlərin rəylərinə diqqət etməlidirlər"".
Qeyd edək ki, ""Google Play""in  ""Whatsapp"" kimi proqramın marka kimliyini qoruya bilməməsinin səbəbləri sırasında “rəqabət” faktoru da var. Çünki ""Whatsapp"" ""Google""un böyük rəqiblərindən olan ""Facebook""un sahib olduğu platformalardan biridir.
L.Ə.
www.oxu.az 
"

"Bəzi saytların fəaliyyətində problem yarandı – SƏBƏBAzərbaycanda bəzi media saytlarının və forumların fəaliyyətində texniki nasazlıqlar yaranıb.
Oxu.Az-ın xəbərinə görə, buna Almaniyada yerləşən data mərkəzində qəzanın baş verməsi səbəb olub.
Qeyd edilir ki, Almaniyanın OVH data mərkəzində baş vermiş texniki qəza nəticəsində minlərlə sayt fəaliyyətini müvəqqəti dayandırıb.
Ölkəmizlə yanaşı, bəzi xarici saytların, o cümlədən, “Vedomosti”, “The New Times” kimi xəbər portallarının fəaliyyətində də problemlər yaşanıb. 
Fəaliyyətində problemlər yaranan saytların fiziki olaraq yalnız bir serverdən istifadə etməsi göstərilir. 
Ekspert Hüseyn Hüseynzadə belə xoşagəlməz halların qarşısını almaq və saytların fəaliyyətinin müstəqilliyini qorumaq üçün əsas həll yolu olaraq, məlumatların iki serverdə saxlanılmasını tövsiyə edir:
“Bir serverin xaricdə rezerv olması, yerli data mərkəzlərində saxlanılan serverin isə əsas olması məqsədə uyğundur. Bu halda, sayt Azərbaycan ərazisində çox sürətli işləməklə yanaşı, hər hansı bir data mərkəzin texniki qəzalarından asılı olmur. Həmçinin bu ölkədən xaricə valyuta axını və sonucda internet xidmətini təqdim edən provayderlərin xərclərini azaldaraq İnternetin qiymətinin ucuzlaşmasına səbəb olacaq”.
S.B.
www.oxu.az
"

"Samsung Smart View – bir toxunuşla bütün cihazlarınızı idarə edinAlimlər qeyd edir ki, həyatımızın otuz gününü televizor pultunun axtarışına sərf edirik. Çox güman ki, hər kəsin ağlına belə bir fikir gəlib: “Kaş ki, itirdiyimiz pultu zəng edərək tapa biləydik!” Samsung Smart View əlavəsi ilə siz tam mənası ilə bunu etməyə qadirsiniz. Bu proqram sayəsində siz asanlıqla mobil cihazınız və kompüterinizdə olan məlumatlara Samsung Smart TV televizorunda baxa bilər, televizorunuzu smartfon vasitəsi ilə idarə edə bilərsiniz. Smart View əlavəsini yükləyərək siz asanlıqla kanallar arasında seçim edə və uzaqdan idarəetmə pultu ilə yerinə yetirməyə adət etdiyiniz əməliyyatları həyata keçirə bilərsiniz.
Lakin əlavə bununla kifayətlənməyərək, mobil cihazı televizora qoşmaqla videoçarxlar, təsvirlər və ya musiqi parçalarını seçərək burada canlandırmaq imkanı yaradır. Smart View əlavəsinin interfeysi uzaqdan idarəetmə pultunu xatırladır, onunla Smart TV-nizi idarə etmək çox rahat və asandır. Həmçinin, bu proqram vasitəsi ilə siz internet çıxışından istifadə edə bilərsininiz ki, bunun üçün smartfonunuzda yerləşən xüsusi klaviatura vasitəsi ilə brauzer sətrinə elektron ünvanı qeyd etmək yetərlidir. Oyun dünyasına rahat qoşulmanız üçün isə Samsung Smart View əlavəsində aparıcı markaların istehsal etdiyi “gamepad”-dan heçdə geri qalmayan virtual oyun pultu nəzərdə tutulub. 
Adətən, televizora həm kompüteri, həm də smartfonu qoşmaq üçün ayrı-ayrılıqda bir neçə əlavə axtarmaq məcburiyyətində qalırdıq. Müxtəlif platformalar üzərində işləyən və müxtəlif sistem tələbləri olan bu proqramların istifadəsi çox çətin olurdu, bəzi hallarda isə nə qədər çalışmağımızdan asılı olmayaraq, cihazlar arasında qoşulma yaratmaq mümkün olmurdu. Samsung Smart View əlavəsinin əsas müsbət cəhətlərindən biri də odur ki, istehsalçı öncədən  hər bir sistem istifadəçisi haqda düşünərək əlavənin həm Android, IOS, həm də Windows platformaları üzərində işləyən versiyalarını yaradıb. Hər bir versiyanı aşağıda qeyd edilən rəsmi linkə keçid alaraq yükləmək olar:
• Andriod: https://goo.gl/pJykvC

• IOS: https://goo.gl/2cWdnw

• Windows: https://goo.gl/dO7PFW
Beləliklə, bu proqramı həm smarfonlarda, həm də kompüterlərdə istifadə etmək olar. Smart View əlavəsinin köməyilə siz nəinki ayrıca faylları, hətta bütöv bir qovluğu televizorunuza rahatlıqla köçürərək, burada onları bir toxunuşla canlandıra bilərsiniz. 
Əlavənin istifadəsi çox asandır. Bunun üçün Siz ardıcıl olaraq 3 sadə addımı yerinə yetirməlisiniz:
1) Televizor və smartfonu (və ya kompüteri) bir şəbəkəyə qoşun.

2) Samsung Smart View əlavəsini yuxarıda qeyd olunan rəsmi linklərə keçid alaraq, yükləyin.

3) Proqramı aktivləşdirin və tənzimləyin.
Əlavə olaraq qeyd etmək lazımdır ki, Smart View əlavəsini 2011-ci ildən sonra buraxılan Samsung Smart TV modelləri dəstəkləyir.  Həmçinin, proqramı dəstəkləyən cihazların siyahısı regiondan da asılıdır. 
Samsung Smart TV televizorları haqqında əlavə məlumatı Baku Electronics, Kontakt Home, Maxi.az, Music Gallery, Optimal və Soliton mağazalar şəbəkəsindən əldə etmək olar.
www.oxu.az
"

"Bəzi alıcılar “iPhone X”u geri qaytarırBəzi istifadəçilər “Apple”in ən innovativ cihazından məyus olmağa və onu mağazalara geri qaytarmağa başlayıblar.
Oxu.Az Lent.az-a istinadən xəbər verir ki, yeniliyi almaq üçün növbəyə duranlar “iPhone X” smartfonlarından xəyal qırıqlığına uğrayıblar.
Onlar telefonu geri qaytararkən xüsusi bölmədə bunun səbəblərini qeyd etməlidir. Birilərinə smartfonun üz panelinin yuxarı hissəsindəki qara “qaş”ın olması xoş gəlməyib, digərləri isə bildirirlər ki, yeni ekran təriflənən kimi elə də yaxşı deyil. Əslində isə bu ekran İPS matrisadan xeyli yaxşıdır.
Ancaq geri qaytarılan zaman ən maraqlı səbəblərdən biri o olub ki, “iPhone X” işləmək üçün rahat deyil və “”Samsung Galaxy Note 8” smartfonu işlə bağlı məsələləri olduqca daha yaxşı yerinə yetirir.
Qeyd etmək lazımdır ki, hələlik “Apple”in ən bahalı smartfonunun geri qaytarılması halları ABŞ-da müşahidə olunur.
L.Ə.
www.oxu.az
"

"“Facebook Messenger”də – YENİLİK“Facebook” sosial şəbəkəsinin mütəxəssislər qrupu Lissabonda keçirilən “Web Summit” tədbirində yeni “Customer Chat Plugin” funksiyasını əlavə edən “Messenger 2.2” platformasını nümayiş etdirib. Yeni funksiya şirkət saytlarında “Facebook Messenger” funksionallığından istifadəyə imkan verəcək.    
Oxu.Az ICTnews-a istinadən xəbər verir ki, sosial şəbəkə artıq “Customer Chat Plugin” funksiyasının qapalı beta testinə başlayıb. Hazırda sınaq proqramında 12 şirkət iştirak edir, eyni zamanda digər tərtibatçılar üçün virtual növbəyə yazılmağa imkan yaradılıb.

 

Məlumata görə, kross platformalılığı nəzərdə tutan funksiya internet saytından smartfon və ya planşetdəki adi “Messenger” əlavəsinə keçid alan zaman söhbətin tarixçəsinin və kontekstinin silinməsinə imkan vermir.

 

“Customer Chat Plugin”, həmçinin “Messenger” platformasının bütün mövcud imkanlarını, o cümlədən ödənişləri, müxtəlif kontentlə işi və s. dəstəkləyir.  
L.Ə.
www.oxu.az 
 
"

"""Twitter"" ismarıclarda simvolların sayını artırdıMikrobloqlar servisi ""Twitter""də ismarıclarda mümkün işarələrin sayı 280-ə qədər artırılıb.
Oxu.Az-ın məlumatına əsasən, bu barədə şirkətin baş direktoru Cek Dorsi öz akkauntunda bildirib.
""140+140!"", - Cek Dorsi öz səhifəsində qeyd edib.



 Xatırladaq ki, ""Twitter""də ismarıclar 140 simvolla məhdudlaşırdı.
N.O.
www.oxu.az
"

"Bakıda pulsuz “Wi-Fi” şəbəkəsinə daha bir park qoşuldu“Bakı Telefon Rabitəsi” MMC pulsuz “Wi-Fi” xidmətinin əhatə dairəsini Nərimanov parkınadək (eyniadlı metro stansiyasının yaxınlığında) qədər genişləndirib.
Oxu.Az-ın xəbərinə görə, bu barədə Trend-ə şirkətdən məlumat verilib.
Şirkətdən verilən məlumata görə, yaxın zamanlarda xidmətin paytaxtın daha 3 parkın ərazisində tətbiq olunması nəzərdə tutulur. Bununla da pulsuz “Wi-Fi” xidmətinin əhatə etdiyi parkların sayı 20-ə çatacaq
Qeyd edək ki, simsiz internet şəbəkəsinin genişləndirilməsi üzrə işlər mart ayından “İctimai Wi-Fi” layihəsi çərçivəsində aparılır. Hazırda bu şəbəkəyə “İçərişəhər” dövlət tarix-memarlıq qoruğu, Dənizkənarı Milli Park, Heydər Əliyev Mərkəzinin parkı, “Qış parkı”, “Zabitlər” parkı, “Sahil”, “Axundov”, “Sabir”, “Xaqani”, “Hüseyn Cavid”, “Səməd Vurğun”, “Muğan”, “Dədə Qorqud”, “Port Baku Residence”lə “Port Baku Mall” arasında yerləşən “Fashion Avenue” və “İzmir” parkları daxildir.
Xidmət işə salındıqdan etibarən şəbəkəyə 1,5 milyondan çox qoşulma qeydə alınıb.
S.B.
www.oxu.az
"

"“iPhone X” istehsalçıya bu qiymətə başa gəlir“Apple” korporasiyasının yeni “iPhone X” smartfonunun istehsalına nə qədər xərc çəkdiyi məlum olub.
Oxu.Az lent.az-a istinadən xəbər verir ki, bu yöndə “TechInsights” saytının mütəxəssisləri hesablama aparıb. Onlar müəyyənləşdiriblər ki, bir “iPhone X” smartfonunu yığmaq 357,50 dollara başa gəlir. Cihazın qiyməti isə 999 dollardan başlayır və bu, “Apple” tarixində ən yüksək qiymətdir. Müqayisə üçün deyək ki, “iPhone 8” ABŞ-da 699 dollara satılır.


“iPhone X”un ən bahalı hissəsi 5,8 düym OLED-displeydir. Bu displeyin qiyməti 65,50 dollardır. Cihazın çərçivəsi 36 dollar, alüminium korpusu isə 21,50 dollara alınır.

 

Mütəxəssislər xüsusi qeyd edirlər ki, bu hesablama yalnız cihazın detallarının dəyəri əsasında aparılıb. Nəzərə almaq lazımdır ki, smartfonun işlənib hazırlanmasına, bu istiqamətdə tədqiqatlara illər sərf olunub.
L.Ə.
www.oxu.az 
"

"Gələn il Bakıda 4K televiziya yayımına başlanılacaq“Növbəti illərdə HD yayımdan sonra 4K televiziya yayımının tətbiqinə keçiləcək”.
Oxu.Az Report-a istinadən xəbər verir ki, bunu Radio Televiziya Yayımı və Peyk Rabitəsi İstehsalat Birliyinin direktoru Mikayıl Abbasov ""AzTV""-yə müsahibəsində deyib.
Onun sözlərinə görə, 2018-ci ildə artıq Bakı şəhərində HD yayım ilə bərabər, 4K yayımına başlanması nəzərdə tutulur.
Qeyd edək ki, 4K rəqəmsal televiziyada və kompüter qrafikasında yeni və daha keyfiyyətli yayımdır. Bu yayıma yalnız 4K formatlı televizorlarda baxmaq mümkündür.
A.M.
www.oxu.az
"

"Bakıda alternativ teleqüllə istismara veriləcək“Bu ilin sonuna qədər Bakıda alternativ teleqüllə istismara veriləcək”.
Oxu.Az Report-a istinadən xəbər verir ki, bunu Radio Televiziya Yayımı və Peyk Rabitəsi İstehsalat Birliyinin direktoru Mikayıl Abbasov ""AzTV""-yə müsahibəsində deyib.
Onun sözlərinə görə, tikinti işlərinin 80 faizi artıq yekunlaşıb: “İlin sonuna qədər həmin teleqüllədən olması imkanı əldə ediləcək. Üç aydan bir profilaktika işləri görülməlidir. Bu işlər görüləndə əhali arasında haqlı narazılıq olur. Həmin gün efir tam boş qalır. Milli Televiziya və Radio Şurası bununla bağlı bizə haqlı iradlarını bildirib. Bu olmasın deyə alternativ teleqüllə vasitəsilə profilaktik iş aparılarkən Bakı və Abşeron yarımadasında yayımı tam şəkildə həyata keçirə biləcəyik.
Qeyd edək ki, yeni alternativ teleqüllənin inşası Rabitə və Yüksək Texnologiyalar Nazirliyinin qərarına uyğun olaraq həyata keçirilir. 
L.Ə.
www.oxu.az
"

"“Apple” şirkətinin dəyəri bir trilyon dollara çata bilər“Apple” şirkəti dördüncü maliyyə rübü üçün hesabat dərc edib.
Oxu.Az ICTnews-a istinadən xəbər verir ki, əksər analitiklərin “iPhone X” modelinin buraxılışından sonra satış və mədaxilin azalmasını düşünməsinə baxmayaraq, kapitallaşmanın bahalaşması nəticəsində “Apple” dəyəri 900 milyard dolları ötən ilk şirkət olub. 
Məlumata görə, “AAPL” səhmlərində 3,2 faiz artım qeydə alınıb. Ötən həftənin cümə günü rüblük nəticələr dərc edildikdən sonra “Apple” qiymətli kağızları rekord məbləğdə -173,49 dollaradək bahalaşıb.
Bundan başqa, telefon konfransı zamanı şirkət rəhbəri Tim Kuk növbəti ildə satış həcmini 84-87 milyard dollar səviyyəsində proqnozlaşdırıb. Maliyyə analitikləri isə 85 milyard dollarlıq nəticə gözləyirlər. Bu isə ondan xəbər verir ki, şirkət və sərmayədarlar “iPhone X” modelini perspektivli məhsul hesab edirlər.
Hesab olunur ki, yüksək nəticələr təkcə “Apple” şirkətinə müsbət təsir göstərməyəcək. “The Street” nəşrinin jurnalistlərinin fikrincə, “iPhone” istehsalçısının nailiyyətləri “Dow Jones” sənaye indeksinə müsbət təsir edəcək.
Son hadisələr fonunda 2018-ci ildə şirkətin bazar kapitallaşmasının 1 trilyon dollaradək artacağı ehtimal olunur.  
2017-ci ilin mayında ABŞ istehsalçısının bazar dəyəri 800 milyard dollar, fevralda isə 700 milyard dollar təşkil edib.
L.Ə.
www.oxu.az
"

"“Nar” jurnalistlər üçün Nar bayramı media-turu təşkil etdiAzərbaycanın milli-mədəni irsinə bağlılıq nümayiş etdirən “Nar” Göyçayda təşkil edilmiş ənənəvi Nar bayramı ilə əlaqədar olaraq mətbuat nümayəndələri üçün media-tur təşkil edib. Müxtəlif maraqlı müsabiqələr və əyləncəli proqramla müşayiət olunan tədbir böyük bayram əhval-ruhiyyəsində keçib. 
Tədbir zamanı “Nar” əməkdaşları jurnalistlər üçün təşkil edilmiş təqdimat çərçivəsində mobil operatorun fəaliyyət istiqamətləri, xüsusilə regionları əhatə edən fəaliyyətlər, bölgələrdə dəqiqəsi cəmi 1 qəpiyə danışmaq imkanı verən “Yerlim” tariflər toplusu, şəbəkənin təkmilləşdirilməsi istiqamətində görülmüş işlər, 2017-ci il ərzində  ölkə ərazisində qurulmuş yeni baza stansiyaları, işğaldan azad edilmiş ərazilərdə “Nar” şəbəkəsinin təmin edilməsi, səs keyfiyyətinin nəzərəçarpacaq dərəcədə artımını təmin edən “HD-Voice” (High Definition Voice) xidmətinin təqdim edilməsi, ATM (Asynchronous Transfer Mode) texnologiyalı transmissiya xətlərinin müasir tələblərə cavab verən və daha keyfiyyətli rabitəni təmin edən IP (Internet Protocol) texnologiyasına əsaslanmış xətlərlə əvəz edilməsi və planlaşdırılan digər işlər barədə geniş məlumat veriblər.  
“Nar” tərəfindən festival çərçivəsində təşkil edilmiş kompleks tədbirlər geniş ictimai marağa səbəb olub. Bayramda iştirak edən media nümayəndələri mobil operatorun təqdimatını maraqla izləyərək tədbirdən geniş reportaj hazırlayıblar.
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq, qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. Mobil operator şəbəkə keyfiyyətinin davamlı təkmilləşdirilməsi strategiyası çərçivəsində səs keyfiyyətinin nəzərəçarpacaq dərəcədə artımını və səsin təmiz ötürülməsini təmin edən “HD-Voice” (High Definition Voice) xidmətini təqdim edib. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksəkkeyfiyyətli xidmət göstərir.  
“Nar” məhsul, xidmət, tarif və kampaniyaları barədə ətraflı məlumatı nar.az internet səhifəsindən öyrənmək olar.          











www.oxu.az
"

"“Alibaba”nın təsisçisi Azərbaycana gələ bilər“Alibaba Group” şirkətinin təsisçisi və Direktorlar Şurasının sədri Cek Ma bu il 5-8 dekabr tarixlərində keçiriləcək “BakuTel” beynəlxalq sərgisinə gələ bilər.
Oxu.Az xəbər verir ki, Trend bu barədə ölkənin IT bazarındakı mənbəyə istinadən məlumat verir.
Məlumata görə, bu barədə ilkin razılaşma bu ilin aprelində Cenevrədə keçirilmiş BMT ticarət və inkişaf konfransı zamanı əldə olunmuşdu.
Cek Manın Azərbaycana gözlənilən səfəri tanışlıq xarakteri daşıyacaq.
E.Ə.
www.oxu.az
"

"Siqaretdən imtina etmək üçün sosial şəbəkə yaradıldıAmerikalı alimlər texnoloqlarla birgə siqaret çəkməklə mübarizəyə yönəlmiş ixtisaslaşmış sosial şəbəkə yaradıblar.
Oxu.Az Lent.az-a istinadən xəbər verir ki, xidmətdən mütəmadi istifadə insanın zərərli vərdişlərdən imtina etmək şanslarını artırır.
Bu terapiya psixologiya və kibernetikanın əsasında yaradılıb. Onun əsasında süni intellekt ekspertlərinin və Ayova Universitetinin təhlilləri, Mayo mütəxəssislərinin müşahidələri dayanır.
Görülən işin nəticələri ürəkaçandır. “BecomeAnEX.org” xidmətindən istifadədən 3 ay sonra istifadəçilərin 21 faizi könüllü olaraq zərərli vərdişlərdən imtina edib. Nadir hallarda sosial şəbəkəni ziyarət edən istifadəçilər siqaret çəkənlər qrupunda qalıblar.
Kan Çjou adlı alim bildirib ki, sosial şəbəkənin istifadəçiləri daimi olaraq təmasdadırlar, bloqları ziyarət edir və onlayn dəstək alırlar. Təbii ki, insan daha çox vaxtını sistemə sərf edirsə, onu nikotin daha az çəkir. 
L.Ə.
www.oxu.az
"

"Kosmosa hər gün uçuş reallaşdırılacaq Britaniyalı milyarder Riçard Brenson kosmosa hər gün baş tutacaq uçuşlar həyata keçirməyi planlaşdırır.
Oxu.Az Lent.az-a istinadən xəbər verir ki, uçuşların müddəti 1015 dəqiqə çəkəcək, onun qiyməti isə təxminən 250 min dollar təşkil edəcək.
Riçard Brensonun sahibi olduğu “Virgin Galactic” şirkəti gündəlik kosmik uçuşlar planlaşdırır. Hazırkı mərhələdə belə uçuşları həyata keçirəcək kosmik cihazların tərtibatı aparılır.
“Virgin Galactic” kosmik turizm layihəsinin inkişafının həyata keçirilməsi ilə məşğul olan yeganə şirkət deyil. 
L.Ə.
www.oxu.az
"

"Veb saytları faizsiz kreditlə sifariş etmək mümkün olacaq - Azərbaycanda ilk Veb saytları faizsiz kreditlə sifariş etmək mümkün olacaq.
Oxu.Az xəbər verir ki, bu imkanı Azərbaycan İT xidmətlərini bazarının liderlərindən biri olan İNNOA MMC yaradır. 
Müasir dövrümüzdə hər hansı şirkət haqqında məlumat toplamaq üçün öncə onun veb saytına müraciət edilir. İstənilən biznes-layihənin tanınması, məhsul və xidmətlərdən hər kəsin xəbərdar olması veb-saytın fəaliyyətindən asılıdır. Qeyd edək ki, veb-saytlar konkret məzmuna malik olan informasiya platforması kimi və ya gəlir qazanmaq üçün yaradılır. Bu, cəmiyyətlə qarşılıqlı əlaqənin ən asan yoludur.
Azərbaycanda  2011-ci ildən fəaliyyət göstərən, bir çox şirkətlərə veb-sayt hazırlayaraq, veb-proqramlaşdırma, eləcə də, veb-dizayn sahəsində uğurlu layihələrə imza atan İNNOA MMC yaxından kömək göstərəcək. Şirkətin dizayner və proqramçıları biznesinizin inkişafı üçün müasir, kreativ, çoxfunksiyalı veb-saytlar yaradır. Saytların yaradılması, SEO, SMM xidmətləri göstərən İNNOA MMC bir çox tanınmış şirkət üçün veb-saytlar hazırlayıb. Bunların sırasına “Bazarstore”, “Qoç Ət”, “CB Travel”, “Alman Dili” Tədris Mərkəzi, “Avis” tibbi market, “Premium Clinic” və başqaları  daxildir. 
Qiymətlər münasibdir və hər bir müştəri üçün 5 aylıq faizsiz kredit imkanı yaradılır. Xidmətlər və qiymətlər barədə ətraflı məlumat almaq üçün şirkətin saytına daxil ola bilərsiniz: https://innoadesign.com/
Ünvan: Bakı şəh., Yasamal r-nu, Naxçıvani 14

Tel : 012 436 91 05

Mob: 070 516 48 30

E-mail: info@innoadesign.com
www.oxu.az
"

"Azərbaycanda ""Facebook"" istifadəçilərinin şəxsi məlumatları lokallaşdırılacaq""Azintelecom"" şirkəti hazırda istifadəçilərin məlumatlarının ehtiyat mərkəzinin yaradılması üzərində iş aparır ki, bu da gələcəkdə Azərbaycanda ""Facebook"" istifadəçilərinin şəxsi məlumatlarını lokallaşdırmağa imkan verəcək.
Oxu.Az xəbər verir ki, bu barədə Trend-ə şirkətdən bildiriblər.
Şirkət nümayəndəsinin sözlərinə gröə, məlumatların coğrafi rezervləşdirilməsi istifadəçilərin şəxsi məlumatlarının ikiqat təhlükəsizliyini təmin etməyə imkan verəcək.
""Internet World Stats""ın məlumatına görə, Azərbaycanda ""Facebook"" istifadəçilərinin sayı 2016-cı ilin statistikasına görə, 1,8 milyon nəfər təşkil edir.
A.M.
www.oxu.az
"

"Azərbaycanda yeni videoportal yaradıldıAzərbaycanda videoxəbərlərin təqdim olunması, eləcə də, gündəmə uyğun maraqlı videoların yerləşdirilməsi məqsədilə Bax.tv video portalı yaradılıb. Portal Azərbaycanda və dünyada baş verən müxtəlif mövzulu hadisə və xəbərləri qısa və ortametrajlı videolar vasitəsilə, 24 saat ərzində geniş auditoriyaya çatdırır.
Müasir dizayn və rahat naviqasiyaya malik olan Bax.tv portalı informativ və populyar videoları izləyicilərin ixtiyarına verir.
Bax.tv video plaftorması müxtəlif xəbər saytlarına videokontentin yerləşdirilməsi imkanı yaradır. Ölkənin populyar xəbər saytları bu platforma vasitəsilə video yükləyə və xüsusi kod əldə edərək, portalda təqdim olunan videonu öz saytlarına yerləşdirə bilərlər.
Saytın layihə rəhbəri Araz Davudun sözlərinə görə, yeni yaradılan portal izləyicilər üçün maraqlı videoxəbərlər təqdim edəcək: “Videoların seçimi yerli auditoriya üçün nəzərdə tutulub. Biz xəbərləri videolar vasitəsilə çatdıracağıq. Bu da oxucuları müxtəlif saytlara daxil olub xəbər oxumaqdan azad edəcək. Fikrimizcə, videokontentə artan maraq bu layihənin uğur qazanmasında önəmli faktor olacaq”.
Bax.tv, portalda qeydiyyatdan keçən istifadəçilərin videokontentini monetizasiya etmək imkanı da yaradır. Əgər hər hansı istifadəçinin maraqlı videoları və izləyici auditoriyası varsa, Bax.tv ilə qazana bilər. Bunun üçün saytda qeydiyyatdan keçmək və izləyicinin diqqətini cəlb edəcək kontent yerləşdirmək kifayətdir.
Yaxın gələcəkdə saytın mobil əlavəsinin təqdim olunması gözlənilir.
A.M.
www.oxu.az
"

"Bu gün milli televiziya və radio günüdürBu gün Azərbaycan televiziyasının 61 və radiosunun 91 yaşı tamam olur.
Oxu.Az bildirir ki, 1926-cı il noyabrın 6-da Azərbaycan radiosu fəaliyyətə başlayıb və o gündən sözügedən tarix radio işçilərinin peşə bayramı kimi qeyd edilir. Azərbaycan televiziyası yaranandan sonra bu tarix təkcə radionun deyil, həm də teleradionun yaranma günü kimi qeyd olunmağa başlayıb.
Bakı Televiziya Studiyası ilk dəfə 1956-cı il fevralın 14-də efirə çıxıb. İlk veriliş günü ekranda mərhum sənətkarımız Nəcibə Məlikova görünüb və çıxışına ""Göstərir Bakı"" kəlməsi ilə başlayıb. Həmin gün ekranda ""Bəxtiyar"" bədii filmi göstərilib.
Hazırda Azərbaycanda 10 ümumrespublika, 13 regional, 17 kabel, 15 internet, 1 peyk televiziyası, 13 ümumrespublika və 3 regional radio fəaliyyət göstərir. Həmçinin Azərbaycan ərazisində rəqəmsal yayımın tətbiqinə başlanıb.
Oxu.Az bayram münasibətlə radio və televiziya işçilərini təbrik edir, işlərində uğurlar diləyir!
A.M.
www.oxu.az
"

"Duman əleyhinə yol lazer sistemi icad edildiİtaliyalı elektronika mütəxəssisləri dumanlı havalarda parlayaraq dəhlizlər çəkən radarlı yol lazer sistemi yaradıblar.
Oxu.Az xəbər verir ki, 42 yaşlı elektronika mütəxəssisi Domeniko Qallo ölümlə nəticələnən avtomobil qəzasına şahid olur. Bu hadisədən sonra o, yol lazer sistemini icad etməyə qərar verir.
Qeyd edək ki, Avropa yollarında duman hər il təxminən 30 minə yaxın insanın həyatına son qoyur.
A.M.
www.oxu.az
"

"Ölkədə kənd təsərrüfatı bitkiləri peyklə monitorinq olunacaqKənd Təsərrüfatı Nazirliyi kənd təsərrüfatı bitkilərinin monitorinqi üçün “AzerSky” aşağıorbitli peykin xidmətlərindən yararlanmağa davam edəcək.
Oxu.Az-ın Trend-ə istinadən məlumatına görə, bunu jurnalistlərə nazirlik aparatının rəhbəri İlham Bayramov deyib.
O qeyd edib ki, nazirlik artıq dörd pilot rayonda bu cür tədqiqatlar aparıb: “Gələn il bütün ölkə ərazisində monitorinqləri keçirmək niyyətindəyik”.
Qeyd edək ki, Azərbaycanın “AzerSky” aşağıorbitli peykindən əldə edilən görüntülər Kənd Təsərrüfatı Nazirliyi tərəfindən həyata keçirilən “Torpaq sahələrinin eyniləşdirilməsi sistemi” layihəsi çərçivəsində istifadə olunur.
S.B.
www.oxu.az
"

"“Nar” yeni “Full” paketlərini təqdim etdi“Nar” tamamilə yeni “Full” paketlərini təqdim etdi. “Full 9”, “Full 14” və “Full 19” paketlərindən birinə qoşulan abunəçilər bu sərfəli təklif sayəsində bol ünsiyyətdən həzz almanın sevincini yaşayacaqlar. Ölkədaxili danışıq dəqiqələri və bol internetin daxil olduğu paketlərin əsas özəlliyi qazanılan bonusların növbəti aya keçməsidir. Belə ki, abunəçilərin arzu və istəklərini hər zaman nəzərə alan “Nar” istifadə edilməyən bonusların bir sonrakı aya keçməsini məhz “Full” paketi ilə təmin etdi.  
“Full 9” paketinə qoşulduğu andan etibarən abunəçi bonus olaraq 300 ölkədaxili dəqiqə və 1,5 GB internet trafiki, “Full 14” və “Full 19” paketlərinə qoşulduqda isə müvafiq olaraq 450 ölkədaxili dəqiqə, 2 GB internet və 600 ölkədaxili dəqiqə, 2,5 GB internet trafiki qazanır. Paketlərin həcmindən asılı olaraq abunəçinin balansından müvafiq qaydada 9 AZN, 14 AZN və ya 19 AZN çıxılır. Paketi davamlı yeniləyən abunəçinin istifadə etmədiyi bonuslar isə növbəti aya keçir. 
İrihəcmli “Full” paketləri və digər məlumatları nar.az internet səhifəsindən öyrənmək olar. 
www.oxu.az
"

"""Apple"" gəlirlərini açıqladı ""Apple"" korporasiyası maliyyə ilinin dördüncü rübünə aid hesabatı açıqlayıb.
Oxu.Az Lent.az-a istinadən xəbər verir ki, şirkətin gəlirlərində 12% (52, 6 milyard dolar) artım qeydə alınıb. Xalis mənfəət isə 19% artaraq, 10,7 milyard dollar təşkil edib.
Rüblük hesabatın açıqlanmasından sonra “Apple”ın səhmlərinin dəyəri 3,5% yüksələrək rekord həddə çatıb – 174 dollar. Bununla, korporasiyanın bazar dəyəri tarixdə ilk dəfə olaraq 900 milyard dollara çatıb. Bir qədər sonra səhmlərin qiyməti 173 dollara düşüb. “Bu nəticələr və “iPhone X” smartfonu ilə bağlı gözləntilər nəzərə alınarsa, trilyon dollarlıq bazar dəyəri o qədər də uzaqda deyil”, - deyə ""GBH İnsights"" analitiki Deniel Ayvz söyləyib. Trilyonluq bazar dəyərinə nail olmaq üçün səhmlərin qiyməti 194 dolları ötməlidir.
Dördüncü rübdə 46,7 milyon ədəd “iPhone” tədarük olunub, bu isə analitiklərin gözləntilərindən (46,4 milyon) bir az yüksəkdir. Lakin “iPhone” üçün orta qiymət proqnozlardan aşağı olub – 638$ yerinə 618 dollar. “Apple”ın satışlarının 55%-i (28,9 milyard $) “iPhone”ların payına düşür.
Dördüncü rübdə Çində satışlar 22,5% artaraq, 9,8 milyard dollar olub. Hindistanda da satışlar ikiqat artıb.
“Apple” növbəti rüb üçün proqnozlarını da açıqlayıb. Şirkət gözləyir ki, gəlirlər 84-87 milyard dollar təşkil edəcək.
L.Ə.
www.oxu.az
"

"“YouTube Kids” proqramında uşaq profili açmaq mümkündür“Google” şirkəti “YouTube Kids” əlavəsini yeniləyərək, onu yeni dizayn, geniş valideyn nəzarəti imkanları və uşaqlar üçün profillərlə təmin edib.
Oxu.Az ICTnews-a istinadən xəbər verir ki, uşaq profilləri proqramdan istifadə edən hər uşaq üçün fərdi funksiyalara malik xüsusi profillər açmağa imkan verir. Bundan başqa, profillərdən müxtəlif qurğularda yararlanmaq mümkündür. Hazırda profillər açmaq funksiyası Argentina, Avstraliya, Braziliya, Kanada, Çili, Kolumbiya, Hindistan, Qana, Yamayka, Yaponiya, Keniya, Malayziya, Meksika, Nepal, Yeni Zelandiya, Nigeriya, Pakistan, Peru, Filippin, Sinqapur, Cənubi Afrika, Cənubi Koreya, Şri-Lanka, Tanzaniya, Uqanda, ABŞ və Zimbabvedə istifadəyə verilib.
Məlumata görə, əlavənin dizaynını istifadəçinin yaşına uyğun adaptasiya etmək olar. Doğum tarixi daxil edildikdən sonra uşaq profilində əlavənin xarici görünüşü dəyişməyə başlayacaq. Azyaşlı istifadəçilər az mətn, nisbətən böyük uşaqlar isə daha çox kontent və mətnli informasiya görə biləcəklər.
“iOS” və “Android” əməliyyat sistemli qurğular üçün “YouTube Kids” əlavəsini “App Store” və “Google Play” mağazalarından pulsuz yükləmək mümkündür.
L.Ə.
www.oxu.az
"

"Konqresin “Facebook”dan TƏLƏBİABŞ Konqresində Rusiyanın sosial şəbəkələr vasitəsilə ABŞ-dakı daxili siyasi proseslərə və 2016-cı il prezident seçkilərinə təsir göstərməsi ilə əlaqədar keçirilən dinləmələrdə “Facebook”un qarşısında şok tələb qoyulub.
Oxu.Az lent.az-a istinadən xəbər verir ki, sosial şəbəkədən Rusiyanın yerləşdirdiyi siyasi reklamları və digər materialları görmüş 146 milyon nəfər istifadəçinin hamısını identifikasiya edərək onları məsələ barədə məlumatlandırmaq tələb olunub.  
Müvafiq tələblə demokrat senator Cek Rid çıxış edib. O, dinləmədə iştirak edən “Facebook” nümayəndəsinə üzünün tutaraq deyib: “Siz bu materialları görən şəxsləri xəbərdar etmək vəzifənizi dərk edirsinizmi? Siz bunu edə bilərsinizmi? Sizcə, bunu etməli deyilsinizmi?!”

 

“Facebook”un hüquqşünası Kolin Stretç cavabında qeyd edib ki, şübhəli siyasi reklamları görmüş bütün şəxsləri identifikasiya edə biləcəklərinə əmin deyil. Onun sözlərinə görə, bu cür identifikasiya ciddi texniki problemdir.

 

Xatırladaq ki, “Facebook” 2015-ci ilin iyunundan 2017-ci ilin avqustuna qədər sosial şəbəkədə Rusiya ilə bağlılığı olan 120 qrupda 80 mindən çox paylaşım edildiyini açıqlayıb. Bu paylaşımları görən amerikalıların sayı 126 milyondan çox olub, sosial şəbəkəyə məxsus “Instagram” xidməti də nəzərə alınarsa, dezinformasiyaları ümumilikdə 146 milyon nəfərin gördüyü bildirilib.
L.Ə.
www.oxu.az 
"

"""WhatsApp"" işini bərpa etdi - YENİLƏNİB""WhatsApp"" messencer proqramında yaranmış problem aradan qaldırılıb. Platforma üzərindən ismarıc yollamaq və almaq mümkündür.
***
12:34
""Facebook"" şirkətinə məxsus ""WhatsApp"" messencerində  problem yaranıb. 
Oxu.Az xəbər verir ki, istifadəçilər artıq 1 saatdır messencerdən istifadə edə bilmirlər. Platforma üzərindən ismarıc yollamaq və almaq mümkün deyil. Bu, yalnız Azərbaycanda deyil, bütün dünya üzrə müşahidə olunur.
Problemin nə vaxt aradan qaldırılacağı ilə bağlı məlumat yoxdur. 
L.Ə.
www.oxu.az
"

"Virtual pul oğurlayan virus aşkarlandı“Kasperski laboratoriyası” şirkətinin ekspertləri istifadəçilərin elektron pul kisələrindən kriptovalyuta oğurlayan virus aşkarlayıblar.
Oxu.Az ICTnews-a istinadən xəbər verir ki, istifadəçi vəsaitləri bir kriptovalyuta kisəsindən digərinə köçürən zaman  virus pulları oğurlayır. İstifadəçi tranzaksiyanın həyata keçirilməsi zamanı “kopyala və qoy” funksiyası vasitəsilə vəsaiti alan şəxsin pul kisəsinin identifikasiya nömrəsini “kopyalayır”. Bundan sonra qurğuların mübadilə buferini izləməyə başlayan “CryptoShuffler” adlanan virus aktivləşir. Ehtimal edilən pul kisəsi ünvanını aşkarlayan proqram onu öz hesab nömrəsi ilə dəyişərək, pulları birbaşa cinayətkarlara köçürür.
Antivirus şirkətinin məlumatına görə, cinayətkar əməllər nəticəsində dəyən ziyanın məbləği 140 min dollar qiymətləndirilir.
“CryptoShuffler” müəllifləri ən çox “Bitcoin” pul kisələrinə hücum həyata keçiriblər. Onlar artıq 23 “Bitcoin” virtual pul oğurlayıblar ki, bu da təxminən 140 min dollara bərabərdir. Digər kriptovalyutalarda oğurlanan məbləğ isə bir neçə dollardan bir neçə minədək təşkil edir.
L.Ə.
www.oxu.az
"

"Bu dövlət qurumunun saytı fəaliyyətini dayandırdıAntiinhisar Siyasəti və İstehlakçıların Hüquqlarının Müdafiəsi Dövlət Xidmətinin internet resursunun fəaliyyəti müvəqqəti dayandırılıb.
Oxu.Az Trend-ə istinadla xəbər verir ki, buna elektron informasiya resursunun təhlükəsizlik tələblərinə cavab verməməsi səbəb olub.
Azərbaycanın informasiya təhlükəsizliyi bazarındakı mənbə bildirib ki, bu, dövlət qurumuna məxsus saytın fəaliyyətinin rəsmi şəkildə dayandırıldığı ilk haldır.
E.Ə.
www.oxu.az
"

"“Facebook”un gəlirləri azalacaq?“Facebook”un qurucusu və rəhbəri Mark Zukerberq şirkətin gəlirlərinin azalacağı ilə bağlı xəbərdarlıqla çıxış edib.
Oxu.Az -ınLent.az-a istinadən verdiyi məlumata görə, Rusiyanın ABŞ-dakı siyasi proseslərə və prezident seçkilərinə sosial şəbəkələr vasitəsilə təsir göstərməyə çalışdığı ortaya çıxdıqdan sonra “Facebook” rəhbərliyi təhlükəsizlik sahəsinə kapital qoyuluşunu artırmağa qərar verib. Belə ki, 2018-ci ildə “Facebook” bu istiqamətdə xərclərin 45-60% artacağını gözləyir.
“Şirkət təhlükəsizlik və xidmətlərin mühafizəsinə cavabdeh olan əməkdaşların və tərəfdaşların sayını artıracaq. Gələn il bu işlə 20 minə yaxın adam məşğul olacaq. Bundan başqa, məqsədəuyğun olmayan kontentin aşkarlanması məqsədilə süni intellekt sisteminin işlənib-hazırlanmasına da səylər yönəldiləcək”, - deyə M. Zukerberq söyləyib.
Xatırladaq ki, “Facebook”, “Twitter” və “Google” nümayəndələri son 2 gün ərzində Senatda Rusiyanın ABŞ-da seçkilərə və siyasi proseslərə müdaxiləsi mövzusunda keçirilən dinləmələrdə çıxış ediblər.  
L.Ə.
www.oxu.az
"

"Kasıblar üçün “iPhone X” yaradıldıABŞ-ın “Apple” şirkəti Çində ucuz “iPhone X” smartfonu tərtib edib.
Oxu.Az-ın Lent.az-a istinadən verdiyi məlumata görə, şirkət 1000 dollara bu cihazı almağa imkanı olmayanlar üçün “iPhone X” smartfonunun iki qənaətcil variantını yaradıb.
Bu tərtibatlar xüsusi olaraq Çindən olan alıcılar üçün edilib. “Lisbon” və “Hangzhou” adlanan yeniliklərin təqdimatı yaz aylarında baş tutacaq.
Şirkətdə hesablayıblar ki, rəsmi olaraq bu həftənin cümə günündə satışları başlayacaq yeni smartfonların satışındakı yüksək qiymətlər Çindən olan bir çox alıcıları qorxuda bilər. Məhz bunun üçün də Çin üçün o qədər də baha olmayan iki variant yaradacaqlar. “Apple”in nəyin sayəsində cihazların qiymətini aşağı saldığı məlum deyil.
A.M.
www.oxu.az
"

"Fərdi kompüterlər üçün “Skype” versiyası yenilənib""Microsoft"" korporasiyası bir neçə aylıq sınaqlardan sonra fərdi kompüterlər üçün yenilənmiş ""Skype"" əlavəsini rəsmən istifadəyə verməyə başlayıb.
Oxu.Az ICTnews-a istinadən xəbər verir ki, proqramın yeni versiyasından ""Windows"", ""Mac"" və ""Linux"" əməliyyat sistemlərinin idarəetməsi ilə işləyən qurğularda yararlanmaq olar. Hazırda ""Skype"" bütün platformalarda eyni şəkildə görünür və fərdi kompüter, smartfon, planşet, ""Xbox"" qurğusu, ""ağıllı"" kolonka və servisdən istifadənin mümkün olduğu bütün qurğular arasında məlumatların sinxronlaşmasını dəstəkləyir.
Bundan başqa, ""Skype"" əlavəni tam fərdi etməyə imkan verən yazılan mövzuları dəstəkləməyə başlayıb. Yeni çatlar siyahısı kontaktları vaxta, oxunmamış məlumatlar və ya statusa görə ardıcıl düzməyə imkan verir. Həmçinin sürətli istifadə üçün istifadəçilərin və ya qrupun adını yazmaq imkanından yararlanmaq mümkündür.  
Bildirilir ki, əlavə ilə daha rahat işi təmin etmək məqsədilə ""Microsoft"" daxil olan bütün məlumatların, qrup danışıqlarında xatırlatmalar və sitatların saxlanıldığı yeni bildirişlər panelini təqdim edib. Bildirişlər panelində onlardan birinin üzərinə basmaqla məlumatın göndərildiyi çata birbaşa keçid edilir.  
Bundan əlavə, videokonfranslar zamanı smaylik və stikerlər vasitəsilə emosiyaları ifadə etmək olar.
L.Ə.
www.oxu.az
"

"XDMX virusa yoluxmuş kompüter sahiblərinə müraciət etdi""Bad Rabbit"" yaradıcıları tərəfindən buraxılmış az əhəmiyyətli əməliyyat xətaları nəticəsində bəzi qurbanlar şantajçının tələb etdiyi ödənişi etmədən öz fayllarını geri qaytara bilərlər.
Oxu.Az xəbər verir ki, Xüsusi Dövlət Mühafizə Xidmətinin Xüsusi Rabitə və İnformasiya Təhlükəsizliyi Dövlət Agentliyinin tərkibində fəaliyyət göstərən Kompüter İnsidentlərinə qarşı Mübarizə Mərkəzindən APA-Economics-ə verilən məlumata görə, ""Bad Rabbit""in əsas problemi yoluxmuş sistemdən “görünməz” nüsxələrini silməməsidir.
“Zərərverici faylın nüsxəsini yaradır, onu şifrələyir və əslini sistemdən silir. Yaddaş diskində görünməz nüsxələr boş yerin mövcudluğundan asılı olaraq qeyri-müəyyən zaman ərzində diskdə saxlanılır. Əksər şantajçı proqramlar öz görünməz fayllarını silirlər ki, müxtəlif bərpa proqramları vasitəsilə aşkara çıxmasınlar. Görünməz nüsxələrin mövcudluğu zərərçəkmiş şəxsə onun bütün fayllarının bərpasına zəmanət verməsə də, sənədlərin heç olmasa bir hissəsini qaytarmaq imkanı verir”, - deyə məlumatda qeyd olunur.
Həmçinin təhqiqatçılar tərəfindən aşkar olunan ikinci xəta faylların deşifrəsi üçün olan parollarla əlaqədardır. “Bad Rabbit” qurbanlarının fayllarını MFT verilənlər bazası yolu ilə şifrələyir və əsas ekranda özünəməxsus yüklənmə yazısı ilə əvəzləyir.
Bundan başqa, təhqiqatçılar “dispci.exe” faylının kodunda da boşluq aşkar ediblər. Məlum olub ki, troyan generasiya olunmuş şifrəni yaddaşdan silmir, deməli, “dispci.exe” prosesinin bitməsinə qədər şifrənin əldə olunması ehtimalı var. Sadəcə olaraq, problem ondadır ki, kompüter yenidən yüklənəndən sonra şifrə yaddaşdan silinir və ödəniş olunmadan onu əldə etmək mümkünsüz olur.
Tomun Kölgə Köçürmə Xidməti - (Volume Shadow Copy Service) – hal-hazırda işləyən, həmçinin sistem və blok edilmiş faylların nüsxəsini çıxaran “Windows” əməliyyat sistemi xidmətidir. Sistemin bərpası və arxiv olunması üçün labüd proqramlardır (Paragon Drive Backup, Acronis True Image, Leo Backup R Drive Image və s.)
Qeyd edək ki, bir müddət öncə müxtəlif ölkələrdə 200-dən çox dövlət qurumunun və özəl təşkilatların informasiya sistemlərinə zərbə vuran “Bad rabbit” adlandırılan ransomware virusu aşkarlanıb. Virus “Win32/Diskcoder.D” “Trojan-Ransom.Win32.Gen.f”, “Win32/Tibbar”, “Troj/Ransom-ERK” adları altında sistemlərə nüfuz edir. Hücumçu kompüter sistemlərini kilidləyir və açılması üçün qurbandan 0,05 bitcoin (~ $285) tələb edir. Belə ki, virus bəzi rus xəbər media saytlarına daxil olan istifadəçilərə saxta ""Adobe Flash Player""də yenilik barəsində pop-up reklam mesajı kimi təqdim olunaraq yayılıb. Bununla yanaşı, istifadəçilər bu və ya digər təhlükəli saytlara daxil olduğu zaman zərərli fayllardan ibarət olan saytlara yönləndirilir.
E.Ə.
www.oxu.az
"

"Bu komanda öz saytından rus dilini yığışdırdıUkraynanın “Dinamo” (Kiyev) futbol klubu öz rəsmi saytının rusdilli bölməsini ləğv edib.
Oxu.Az-ın Lent.az-a istinadən xəbərinə görə, hazırda saytın yalnız Ukrayna və ingilis dillərində versiyaları mövcuddur. Saytın sağ yuxarı küncündə daha əvvəl mövcud olmuş və Rusiya bayrağı ilə işarələnmiş rusdilli bölməyə keçid götürülüb.   
Ukraynanın daha bir tanınmış futbol klubu – “Şaxtyor”un saytında isə hələlik rusdilli bölmə qalır.
Qeyd edək ki, bir vaxtlar “Dinamo” (Kiyev) komandası təkcə ukraynalıların deyil, rusların da qüruru idi. Saytın rusdilli versiyasının ləğvi Krımın Rusiya tərəfindən ilhaqı və Donbasda separatizmin alovlandırılması nəticəsində iki qardaş xalq arasında baş vermiş qırılmanın səviyyəsini göstərir.
www.oxu.az
"

"Bakıda ""Vikipediya"" təlimləri keçirilib“Azərbaycan Vikimedia Könüllüləri” İctimai Birliyinin sədri Elgün Atalıyevin verdiyi məlumata görə, Azərbaycan Respublikasının Prezidenti yanında Qeyri-Hökumət Təşkilatlarına Dövlət Dəstəyi Şurasının qrant layihəsi əsasında 20-28 oktyabr tarixlərində Bakı şəhərində ""Vikipediya"" təlimləri keçirilib.
Oxu.Az xəbər verir ki, layihənin əsas məqsədi ""Vikipediya""da Azərbaycanla bağlı əhəmiyyət kəsb edən məqalələrin monitorinqi, onların redaktəsi və yeni məqalələrin əlavə edilməsidir.
""Vikipediya""nın könüllü istifadəçilər tərəfindən yaradılan bir layihə olması nəzərə alınaraq, qrant layihəsinin məqsədlərinə uyğun fəaliyyəti yerinə yetirməyə hazır olan 30 nəfər könüllü dinləyici üçün təlimlər keçirilib.
Hər birində 15 nəfər olmaqla, 2 qrup şəklində keçirilən təlimlərdə iştirakçılara ""Vikipediya"" onlayn ensiklopediyası və Azərbaycanda Vikimedia hərəkatı barədə ümumi məlumat verilib, ""Vikipediya""da redaktə etməyin və məqalə yaratmağın qaydaları izah edilib.
İştirakçılardan 10 nəfər ""Vikipediya""da fəal iştirakına görə sertifikat və hədiyyələrlə mükafatlandırılıb. Həmçinin, layihə çərçivəsində videodərsliklərin hazırlanması da nəzərdə tutulub.
www.oxu.az
"

"Bu ölkədə robotlar minlərlə insanı işsiz qoyacaqYaponiyanın maliyyə korporasiyaları öz bizneslərinin avtomatlaşdırılmasına başlayıblar.
Oxu.Az Lent.az-a istinadən xəbər verir ki, şirkətlərdə minlərlə əməkdaşı robotlar və proqram alqoritmləri əvəzləyəcək.
Belə ki, “Mizuho Financial Group” 2021-ci ilə qədər 8 min işçisini kompüter proqramları ilə əvəz edəcək.
“Sumitomo Mitsui Financial Group” bank korporasiyası yeni data-mərkəzləri açır. Ekspertlərin proqnozlarına görə, 2020-ci ilə qədər şirkətin 4 min əməkdaşı öz işindən məhrum olacaq.
“Bank of Tokyo-Mitsubishi UFJ” isə öz bölmələrini ixtisar edir. Yaxın vaxtlarda rəhbərlik əsas ofislərində 9,5 min iş yerini avtomatlaşdıracaq.
Xatırladaq ki, Cənubi Koreya mətbuatında bir müddət əvvəl robot jurnalist işə götürülüb. O, idman mövzusunda xəbərlər yazır və artıq yüzlərlə xəbər hazırlayıb. Bu ölkədə robotlara vergi tətbiq olunması da gündəmə gəlib. Səbəb robotların insanların işini əlindən almasıdır.  
L.Ə.
www.oxu.az
"

" “Ağıllı” kostyum təqdim edildiÇin Elmlər Akademiyasının üzvü Van Çjunlin nanoenergetika və nanosistemlər üzrə beynəlxalq konfransda parçaya yerləşdirilən sensorlar vasitəsilə istifadəçinin sağlamlıq vəziyyətini müstəqil qiymətləndirə bilən “ağıllı” kostyum təqdim edib.  
Oxu.Az ICTnews-a istinadən xəbər verir ki, kostyum parçasına tikilən elastik indikator və sensorlar istifadəçinin bədən temperaturunu ölçür, müstəqil şəkildə kimyəvi balansın monitorinqini aparır, qan təzyiqini izləyir və orqanizmin həyat fəaliyyətinin bir sıra digər göstəricilərini düzgün qeydə alır.
Bildirilir ki, bu məlumatların sistemləşdirilməsi və istifadəçinin smartfonuna ötürülməsi arasında intervalı mobil proqramla tənzimləmək mümkündür. Mobil əlavə təkcə informasiyanı strukturlu şəklə salaraq saxlamır, eyni zamanda, lazımi məlumatları müalicəni aparan həkimə ötürür. Bu, xəstəni palata və ya qəbulda olmayanda da nəzarət altında saxlamağa imkan verir.
Məlumata görə, kostyumun əsasını Çin alimlərinin bu yay hazırladıqları əyilən və elastik triboelektrik nanogenerator təşkil edir. Generatorun hərəkət zamanı toplanan enerjini elektrik siqnallarına çevirməsi ondan digər texnologiyalarda istifadəyə imkan verir.
L.Ə.
www.oxu.az
"

"“iPhone X” smartfonunda ciddi  problem – VİDEO“Apple” şirkəti yeni “iPhone 8” və “iPhone X” smartfonlarında daha bir problem üzə çıxıb.
Oxu.Az “Ölkə.Az”a istinadən xəbər verir ki, “iPhone X” telefonunda ən əsas funksiyalardan biri düzgün işləməyib. Belə ki, telefonun əsas funksiyalarından biri olan “Face ID”, yəni telefon sahibinin üzünün tanınması funksiyası əkizləri tanıya bilməyib. Yəni telefon sahibi ilə onun əkizini ayırd edə bilməyib. Həm telefonun sahibi, həm də, onun əkizi “Face ID” sistemindən rahat şəkildə istifadə ediblər. Telefon hər iki şəxsin üzünü tanıyıb və cihaz işə düşüb.
Mütəxəssislər isə bunun böyük qüsur olduğunu bildirirlər. Məhz bu qüsur telefonun içərisindəki gizli məlumatların ələ keçirilməsində mühüm rol oynaya bilər.
Qeyd edək ki, “Apple” şirkəti bu ilin sentyabr ayında yeni “iPhone 8” və ""iPhone X” smartfonlarını təqdim edib. “iPhone X” gözləndiyi kimi bir çox yeniliklərlə gəlib. “Apple” şirkəti yeni “iPhone 8” və “iPhone X” smartfonlarını təqdimetmə mərasimində biabırçı anlar yaşanıb.
“iPhone X” telefonunun təqdimetmə zamanı əsas funksiyalardan biri işləməyib. Mərasim zamanı telefonun əsas funksiyalarından biri olan “Face ID”, yəni telefon sahibinin üzünün tanınması funksiyası işləməyib.

Telefonların təqdimatını şirkətin vitse-prezidenti Kreyq Federini keçirib. Federini telefonu açara qoyub və onu açmaq üçün aparatın sahibinin ekrana baxmasının kifayət olduğunu deyib. Lakin bu funksiya işləməyib. Canlı efirdə yayımlanan təqdimatda Federini pərt olub. Telefon onun üzünü tanımayıb və işə düşməyib. Canlı efirdən də, aydın görünüb ki, telefonun ekranının açılması üçün kod tələb edilib.

S.B.
www.oxu.az
"

"Bakının bu parkı da pulsuz ""Wi-Fi"" şəbəkəsinə qoşuldu“Bakı Telefon Rabitəsi” MMC pulsuz ""Wi-Fi"" xidmətinin əhatə dairəsini İzmir parkına qədər genişləndirib.
Bu barədə Oxu.Az-a şirkətdən məlumat verilib.
Şirkətdən verilən məlumata görə, yaxın zamanlarda xidmətin əhatə dairəsinin ""Nərimanov"" parkınadək genişləndirilməsi nəzərdə tutulur. Hazırda bu parkda şəbəkə test mərhələsindədir.
Qeyd edək ki, simsiz internet şəbəkəsinin genişləndirilməsi üzrə işlər mart ayından “İctimai Wi-Fi” layihəsi çərçivəsində aparılır. Hazırda bu şəbəkəyə “İçərişəhər” dövlət tarix-memarlıq qoruğu, Dənizkənarı Milli Park, Heydər Əliyev Mərkəzinin parkı, ""Qış parkı"", ""Zabitlər"" parkı, ""Sahil"", ""Axundov"", ""Sabir"", ""Xaqani"", ""Hüseyn Cavid"", ""Səməd Vurğun"", ""Muğan"", “Dədə Qorqud” və “Port Baku Residence”lə “Port Baku Mall” arasında yerləşən “Fashion Avenue” parkları daxildir.
Xidmət işə salındıqdan indiyə kimi şəbəkəyə 1 milyondan çox qoşulma qeydə alınıb.
A.M.
www.oxu.az
"

"“Facebook”, “Twitter” və “Google”dan “Rusiya işi” ilə bağlı yeni faktlar“Facebook”, “Twitter” və “Google” bu gün Konqresdə planlaşdırılan dinləmələr öncəsində Rusiyanın ABŞ-da 2016-cı il prezident seçkilərinə müdaxiləsinə dair yeni məlumatlar açıqlayıb.
Oxu.Az Lent.az-a istinadən xəbər verir ki, Rusiya adıçəkilən sosial şəbəkələrdə milyonlarla səhifə yaradaraq, ABŞ-dakı daxili siyasi vəziyyətə təsir göstərməyə çalışıb.
“Facebook” vasitəsilə Rusiya müdaxiləsi
“Facebook”un apardığı araşdırmaya əsasən, Rusiyanın maraqlarını əks etdirən paylaşımları ABŞ əhalisinin 40%-ə yaxını və ya 126 milyon amerikalı görüb. Bu paylaşımlar “trol fabriki” kimi tanınan Rusiya İnternet Araşdırmaları Agentliyi tərəfindən edilib. Bu qurum “Facebook”da 120 səhifənin reklamını aparıb və 2015-ci ilin yanvarından 2017-ci ilin avqustuna qədər həmin səhifələrdə 80 minə yaxın yazı və qeyd paylaşılıb. Ümumilikdə seçkilərə bir ay qalmış – 2016-cı ilin oktyabrında sosial şəbəkə 5,8 milyon saxta səhifəni bloklayıb.
“Facebook”a məxsus “Instagram”da isə 170 səhifə silinib, həmin səhifələrdə 120 min paylaşım edilibmiş. 
“Google” vasitəsilə Rusiya müdaxiləsi  
Rusiya İnternet Araşdırmaları Agentliyinin fəaliyyəti barədə “Google” şirkəti tərəfindən də araşdırma aparılıb. Belə ki, şirkətə məxsus olan “YouTube” video xidmətində siyasi kontentin yayılması üçün rusiyalılar tərəfindən müvafiq kanallar açılıb. Ümumilikdə 17 belə kanal müəyyən edilib. Bu kanallarda 43 saat avam edən 1108 rolik paylaşılıb. 2015-ci ilin iyunundan 2016-cı ilin noyabrına qədər bu kanallar 309 min baxış toplayıb. Rusiyanın xəttini yeridən həmin kanallar bloklanıb. 
“Biz sui-istifadə hallarına son qoymağın üsullarını axtarırıq və dezinformasiya ilə mübarizə, seçki prosesində dəqiqliyin və istifadəçilərin təhlükəsizliyinin təmin olunması üçün hökumət qurumları, hüquq-mühafizə orqanları və qeyri-hökumət təşkilatları ilə sıx əməkdaşlıq edirik”, - deyə  “Google”un hüquqi məsələlər üzrə vitse-prezidenti Kent Uoker söyləyib.
“Twitter” vasitəsilə Rusiya müdaxiləsi 
“Twitter” şirkəti də Rusiya müdaxiləsi ilə bağlı araşdırmasının nəticələrini açıqlayıb. Şirkət Rusiya “trol fabriki” ilə əlaqəli 2752 səhifə müəyyən edib. 2016-cı il sentyabrın 1-dən noyabrın 15-nə qədər bu səhifələr vasitəsilə 1,4 milyon paylaşım edilib.  
 Qeyd edək ki, bu gün “Facebook”, “Twitter” və “Google” təmsilçiləri Senatın müvafiq komitəsində keçiriləcək dinləmələrdə çıxış edəcəklər.
L.Ə.
www.oxu.az
"

"Özbəkistan öz “WhatsApp”ını yaratdıÖzbəkistan öz messencerini yaradıb.
Oxu.Az Lent.az-a istinadən xəbər verir ki, ani məlumatlar xidməti “Uzphone” adlandırılıb.
Tərtibatçıların hesablamalarına əsasən, bu messencer “Skype”, “Viber”, “Whatsapp” və “Telegram” kimi əlavələrin analoqu olmalıdır.
“Özbəktelekom” şirkətinin filial müdiri Marat Fəttahov bildirib ki, hazırda xidmət alfa sınaqlar mərhələsindədir. Onun vasitəsilə məlumatlar göndərmək mümkündür. Ancaq onu nə yükləmək, nə də istifadə etmək olar. Tərtibatçı beta sınaqlar mərhələsini iki aydan sonra işə salmaq niyyətindədir, gələn ilin əvvəlində isə “Uzphone”u geniş auditoriyaya təqdim etməyə söz veriblər.
Qeyd edilir ki, Özbəkistanda şəxsi ani məlumat mübadiləsi xidmətinin yaradılması ehtiyacı bir sıra faktorlarla bağlıdır. Bu, xüsusilə xarici ölkələrə gedən gəlirlərin ölkədə saxlanılması istəyindən irəli gəlib. Həmçinin istifadəçiyə daha az internet trafiki xərcləyərək analoji xidmətlərdən istifadə etmək imkanı təqdim etməkməqsədi daşıyır.
L.Ə.
www.oxu.az
"

"Elektron imza sertifikatının onlayn sifarişi sadələşdirildiMilli Sertifikat Xidmətləri Mərkəzi Azərbaycanın ayrı-ayrı bölgələrindən edilən müraciətləri nəzərə alaraq, Elektron imzanı əldə etmək üçün onlayn müraciət sistemini daha da sadələşdirib.
Vətəndaşlar, fiziki və hüquqi şəxslər Elektron imza sertifikatını Qeydiyyat Mərkəzlərinə getmədən “Elektron hökumət” portalından, yaxud e-imza.az saytından onlayn müraciət edərək sifariş edə bilərlər.
Bunun üçün ilk növbədə  “Elektron hökumət” portalına (www.e-gov.az) daxil olub ""E-xidmətlər"" menyusundan “Bütün xidmətlər” bölməsini seçmək lazımdır.
Sonra qurumların içərisindən  Nəqliyyat, Rabitə və Yüksək Texnologiyalar Nazirliyi seçilir və xidmətlər arasından “Vətəndaşlar üçün elektron imza sertifikatları sifarişi” xidməti müəyyənləşdirilir.

Açılan səhifədə E-müraciət üçün müqavilə şərtləri ilə tanış olub, səhifənin aşağı hissəsində ""İstifadəçi qaydalarını qəbul edirəm"" xanasını işarələyib, ""DAVAM ET"" düyməsini sıxmaq lazımdır.

Daha sonra ""FİN məlumatlarını gətir"" xanasını seçməklə, FİN-ə uyğun məlumatlar avtomatik olaraq tamamlanacaq.

Digər tələb olunan xanalar tamamlandıqdan sonra  elektron imza sertifikatının daşıyıcısını seçib, (USB-token, Smart Kart) “təsdiqləyin” düyməsini sıxmaqla müraciəti göndərmək mümkündür.

Qeyd edək ki, vətəndaş sifariş etdiyi  elektron imza sertifikatını ""Azərpoçt"" MMC-nin poçt filiallarında yerləşən Qeydiyyat Mərkəzlərindən ala bilər. Bu Qeydiyyat Mərkəzləri Bakı şəhərində və respublikanın bütün regionlarında mövcuddur.

Sertifikatı götürmək üçün  şəxsiyyət vəsiqəsinin təqdim olunması vacibdir.
Qeyd edək ki, hazırda  Milli Sertifikat Xidmətləri Mərkəzi Elektron imza sertifikatını 2 daşıyıcıda təqdim  edir.
Smart Kart daşıyıcıda – Elektron imza sertifikatları kartda təqdim olunur.
USB daşıyıcıda – Elektron imza sertifikatları USB formasında olan (fləş karta oxşar) Tokenlər vasitəailə təqdim olunur.
Elektron imza sifariş edən vətəndaş sifariş edəcəyi sertifikat daşıyıcını müəyyənləşdirdikdən sonra (Smart Kart, yaxud USB token) birini seçib, ödəniş edərək müraciətini göndərir.
Onu da qeyd edək ki, Smart Kartı seçmiş vətəndaş kart oxuyucunu da həmin səhifədən sifariş edə bilər. USB Token isə kompüterə birbaşa qoşulduğundan kart oxucuya ehtiyac yoxdur.
A.M.
www.oxu.az
"

" “Brain Ring” izlə, “Nar”-dan hədiyyə qazan!“Nar”ın ənənəvi olaraq dəstək verdiyi “Brain Ring” intellektual bilik yarışlarının doqquzuncu mövsümü davam edir. Yarışlarda respublikanın müxtəlif bölgə və ali məktəblərini təmsil edən komandalar bilik mübarizəsi aparırlar.
Hər il olduğu kimi, “Brain Ring” intellektual yarışlarının yayımı zamanı televiziya tamaşaçıları üçün xüsusi bir müsabiqə keçirilir. Belə ki, verilişin yayımı zamanı “Nar”ın “Twitter” hesabında qoyulan suala ən tez cavab verən izləyicilər xüsusi hədiyyələr qazanırlar. “Brain Ring” həvəskarları bu intellektual yarışı izləmək fürsəti ilə yanaşı, həm də “Nar”dan hədiyyə qazanmaq şansı əldə edirlər.
Oktyabr ayının qalibləri olan “Twitter” istifadəçilərinin adları artıq məlumdur: Sübhan Tapdıqov (@subhantapdiqov), Miryusif Mirismayılov (@MiRismayilov), Elçin Ağazadə (@tirtimbay), Famil (@Famil95).
Ətraflı məlumatı @salamnar “Twitter” hesabından əldə etmək mümkündür.
www.oxu.az
"

"“""Wikipedia""da saxta xəbərlərlə mübarizə üçün servis istifadəyə veriləcək""Wikipedia"" internet ensiklopediyasının təsisçisi Cimmi Ueyls KİV-də həqiqiliyi şübhə doğuran və yalan informasiyanın yayılması ilə mübarizə üzrə onlayn servisi sınaq rejimində istifadəyə vermək niyyətindədir.
Oxu.Az ICTnews-a istinadən xəbər verir ki, söhbət “Wikitribune” layihəsindən gedir. Plana görə, aktual mövzularla bağlı xəbər materiallarının düzgünlüyü diqqətlə yoxlanıldıqdan sonra eyniadlı saytda yerləşdiriləcək. Dərc ediləcək məqalələrin hazırlanması üçün redaktor və jurnalistlər qrupu məsul olacaq. Səhifənin yaradılması ilk dəfə apreldə açıqlansa da, servis hələ ki tam fəaliyyət göstərmir.  
C.Ueyls bildirib ki, sayt hazırda beta sınaq mərhələsindədir. “Biz yaxın gələcəkdə fəaliyyətə başlamaq niyyətindəyik. “Wikitribune” saytına artıq on nəfərə yaxın jurnalist işə qəbul olunub. Layihənin maliyyələşdirilməsi könüllü ianələr hesabına həyata keçiriləcək ki, bu da internet resursuna neytrallığı qorumağa imkan verəcək”, - o vurğulayıb.   
Qeyd edək ki, xəbərləri istifadəçilər redaktə etsələr də, onlar resurs əməkdaşları tərəfindən yoxlanıldıqdan sonra çap ediləcək.  
L.Ə.
www.oxu.az
"

"Smartfonla işləyən kiçik ultrasəsli müayinə aparatı yaradıldı - VİDEO Son vaxtlar tibdə istifadə olunmağa başlayan smartfonlar artıq dəri xərçəngi və beyin silkələnməsi kimi xəstəlikləri aşkarlaya bilir. Kiçik cib kompüterlərinin böyük gücü mühəndislərə onların köhnə iriölçülü analoqlarını əvəzləyən çoxlu daşınan texnoloji qurğular hazırlamağa imkan verir. Belə yeniliklərdən biri isə ağ-qara təsviri birbaşa smartfon ekranında göstərən kiçik “Butterfly iQ” ultrasəsli müayinə aparatıdır.
Oxu.Az ICTnews-a istinadən xəbər verir ki, son dövrlər ultrasəsli müayinə qurğuları üzrə texnologiyaların sürətlə inkişaf etməsi onların həm ölçüsünü, həm də qiymətini azaltmağa imkan verir. Lakin ultrasəsli müayinə aparatlarının qiyməti baha olaraq qalır. Belə ki, yüksək təsvir ölçüsünə malik görüntülər yaradan ən yaxşı modellərin qiyməti 100 min dollardan çoxdur. Tibbi ultrasəsli qurğular bazarının liderlərindən biri hesab edilən “Philips” şirkəti bu yaxınlarda qiyməti 6 min dollara bərabər portativ skaner təqdim edib.  
Bildirilir ki, bu bazarı daha da canlandıracaq yeni “Butterfly iQ” qurğusunun qiyməti təxminən 2 min dollar olacaq. Qiymətin ucuz olması portativ skanerdən təkcə tibbi müəssisələrin deyil, eyni zamanda, ayrı-ayrı həkimlərin istifadəsinə imkan yaradır. Beləliklə, “Butterfly iQ” həkimlərin diaqnostik alətlər dəstinə daxil olan növbəti qurğu ola bilər.
Məlumata görə, qurğu orqanizmi əhatə edən abdominal və ginekoloji tətbiqdən tutmuş, ürək və ya uroloji tədqiqatlaradək 13 müxtəlif kliniki istifadə üçün təsdiq edilib. Lakin hazırda qurğudan yalnız səhiyyədə lisenziyalı praktika keçən şəxslər yararlana bilərlər.    
Qeyd edək ki, ilin əvvəlində “Butterfly iQ” aparatını sınaqdan keçirən ürək-damar cərrahı Con Martin gözlənilmədən boynunda xərçəng aşkar edib.

L.Ə.
www.oxu.az
"

"Partlayan telefon yanğına səbəb oldu – VİDEOUzun müddət cərəyanda saxlanılan telefon partlayıb və evdə yanğın baş verib.
Oxu.Az Xəzər TV-yə istinadla məlumat verir ki, hadisə bir neçə gün öncə Bakının Xətai rayonunda baş verib.
Ayin Məmmədov adlı şəxs bildirib ki, telefonu yatarkən cərəyana qoşublar. Gecə saatlarında partlayış səsinə oyanan ailə xalçanın alışdığını görüb. Vaxtında müdaxilə nəticəsində alovun qarşısını almaq mümkün olub.
Mütəxəssislər telefonlarda partlama və alışmanın bir neçə səbəbdən başa verə biləcəyini deyirlər.
Ustaların fikrincə, uzun müddət cərəyanda saxlanılan telefonun əvvəl batareyası şişir sonra isə partlayış və yanğına səbəb olur. Yeni model telefonların arxa qapağını açmaq mümkün olmadığından onun batareyasının şişib-şişmədiyini də görmək mümkün olmur. Əgər telefonun enerjisi qısa zamanda boşalırsa, bu, telefonun sıradan çıxmasının göstəricisidir.
Sorğular göstərir ki, əksər istifadəçilər məhz gecələr telefonu enerji ilə doldurur.
Uzun müddət cərəyanda qalan telefon təkcə yanğın deyil, eyni zamanda, partlayış nəticəsində yaxınlıqda olan şəxslərin xəsarət almasına səbəb ola bilər.

A.M.
www.oxu.az
"

"Whatsapp-ı internetsiz necə işlətmək olar?İnternetsiz ""WhatsApp"" istifadəsi ""iPhone"" istifadəçilərini əhatə etmir. Əməliyyat hələlik yalnız android əsaslı cihazlar üçün mümkündür.
Оxu.Az bizplus.az-a istinadən bildirir ki, Android cihazlarında internetsiz ""WhatsApp""dan istifadə etmək üçün:

1 - Parametrlər - Bağlantılar - Mobil ayarlar

2 - Access Point - Adlar

3 - Sağ yuxarıdakı ""yüklə"" düyməsi

4 - Ad: WhatsApp

APN: internet

Proxy: 127.0.0.01

Bağlantı nöqtəsi: 8080

5 - Qeyd ediləndən sonra ""Access Point Adları""ndan ""WhatsApp""ı seçin.
Bu əməliyyatın İOS-da həyata keçirilməməsinin səbəbi ayarlar hissəsinin məhdud olmasından qaynaqlanır. Çünki iOS ""proxy"" və ""port"" dəyişməsinə icazə vermir.
N.H.
www.oxu.az
"

"“Facebook”, “Twitter” və “Google” Senata çağırıldıOktyabrın 31-də “Facebook”, “Google” və “Twitter” şirkətlərinin təmsilçiləri ABŞ Senatının Hüquq komitəsində keçiriləcək dinləmələrdə iştirak edəcək.
Oxu.Az-ın Lent.az-a istinadla xəbərinə görə, bu barədə komitənin saytında məlumat verilib. İKT şirkətlərinin nümayəndələri “Rusiya işi” ilə bağlı dinləmələrdə çıxış edəcəklər.  
Tədbirə “Facebook”un baş hüquq məsləhətçisi Kolin Stretç, “Google”un hüquq-mühafizə məsələləri və informasiya təhlükəsizliyi üzrə direktoru Riçard Salqado, “Twitter”in baş hüquq məsləhətçisi vəzifəsini icra edən Şon Edjett qatılacaq.
Xatırladaq ki, qeyd olunan şirkətlər Rusiyanın ABŞ-dakı 2016-cı il prezident seçkilərinə müdaxiləsinə dair materialları Konqresə təqdim ediblər.
www.oxu.az
"

"“Facebook” siyasi reklamları nəzarətə götürür“Facebook” siyasi reklam sifarişçiləri barədə operativ şəkildə informasiya əldə etməyə imkan verən yeni mexanizmi sınaqdan keçirir
Oxu.Az lent.az-a istinadən xəbər verir ki, bunu sosial şəbəkənin qurucusu və rəhbəri Mark Zukerberq deyil. O bildirib ki, şirkət sosial şəbəkədə reklam yerləşdirməyin yeni qaydaları üzərində işləyir və əsas dəyişikliklər siyasi reklamlarla bağlı olacaq. “Siyasi reklamları verənlərin identifikasiyası üçün onlar özləri barədə daha çox informasiya verməli olacaq. Daha sonra onlar ödənişi kimin etdiyini açıqlamalıdır”, - deyə Zukerberq söyləyib.
“Facebook” qeyri-siyasi reklamlar sahəsində də şəffaflığa nail olmağa çalışacaq. Tezliklə sosial şəbəkədə yeni funksiya işə salınacaq ki, onun vasitəsilə istifadəçilər seçdikləri səhifələrin hansı reklamları sifariş etdiyini öyrənə biləcəklər. Siyasi reklamları verənlərin səhifələrində isə roliklərin yerləşdirilmə tarixçəsi və qiyməti, eləcə də reklamların hansı auditoriyaya yönəldiyini və kommunikasiyanın effektivliyini öyrənmək mümkün olacaq.
“Facebook” moderatorların sayını 1000 nəfər artıracaq və siyasi reklamların müəyyənləşdirilməsi üçün maşın təlimindən istifadə edəcək.
Qeyd edək ki, “Facebook” administrasiyası sentyabr ayında son 2 il ərzində sosial şəbəkədə Rusiyaya bağlı səhifələrin siyasi xarakterli reklamlar yerləşdirdiyini bildirib. Reklamlar xüsusən ABŞ-dakı prezident seçkiləri ərəfəsində yayılıb. Məlum olub ki, 2015-ci ilin iyunundan 2017-ci ilin mayına qədər 470 səhifə vasitəsilə 100 min dollarlıq reklam-elan yerləşdirilib. “Facebook” bu barədə məlumatları ABŞ Konqresinə təqdim edib.
www.oxu.az
"

"Dislay Mate: “Galaxy Note 8 – yeni smartfonlar arasında ən yaxşı displeyə malikdir”23 avqust tarixində Nyu York şəhərində keçirilən təqdimatdan sonra Galaxy Note 8-in  bizi hələ çox heyrətləndirəcəyi aydın oldu. 
Yeni smartfonda 12 MP-lik ikili modullu əsas kamera quraşdırılıb. Frontal kamera isə 8 MP icazəlidir.
Burada panorama, “slow motion” və “Life focus” kimi bir çox çəkiliş rejimləri təmin edilir. Smartfonun hazırlanmasında Galaxy S 8-in uğurlu dizaynından istifadə olunub.
Belə ki, ön və arxa hissələr möhkəmləndirilimiş şüşə ilə örtülmüş korpus, yan tərəflərdən alüminium haşiyəyə alınmışdır.
S Pen stilusundan istifadəni təmin etmək üçün bütün Note seriyasının displey quruluşuna dizayndan daha çox üstünlük verilməsi tendensiyası izlənir və Note 8 də istisna deyil. 
Üst və alt çərçivəsi cəmi 7mm olan və minimal yan çərçivələrlə haşiyəyə alınmış “sərhədsiz displey” korpusun ön hissəsinin 82,98%  tutur. 
Buna baxmayaraq istifadə zamanı təsadüfən basılma halları yaşanmır və smartfon əlinizə rahat şəkildə yerləşir. Qövsvari Super AMOLED ekrana daha yaxından nəzər yetirək.  LC (Maye-Kristal) panellərinin keyfiyyətini qiymətləndirən DisplayMate tədqiqat şirkəti Galaxy Note 8-i “Smartfon bazarının ən yaxşı displeyi” titulu ilə mükafatlandırıb.
Ekspertlər Samsung-un yeni cihazının displeyini təkcə “heyrətamiz” adlandırmaqla kifayətlənməyərək, ona qiymətləndirmə tarixində ilk dəfə olaraq A+ reytinqini tətbiq ediblər.
Bu bir smartfonun indiyə qədər layiq görüldüyü ən yüksək reytinqdir.  Qeyd edək ki, Samsung şirkətinin istehsal etdiyi ekranlar artıq bir neçə ildir ki ən yüksək qiymətləndirmə ilə təltif edilirlər.
Buna misal olaraq, bu ilin yaz aylarında Galaxy S8 ən yaxşı OLED paneli ilə təchiz olunmuş smartfon seçilmişdir. Galaxy Note 8-in üstünlüyü ekran parlaqlığını əvvəlki modellərdən 22% daha çox artırmağa imkan yaradan funksiyasının olmasıdır.
Automatic Brightness (parlaqlığın avtomatik tənzimlənəsi),  funksiyası sayəsində isə maksimal parlaqlıq dərəcəsi daha da yüksək ola bilər. Galaxy Note 8-də rənglər daha canlı, onların ötürülməsi isə daha dəqiqdir. 
Həmçinin, Display Mate, təsvirlərin işlənməsi çipində yaxşılaşdırmaları, enerji sərfiyyatına qənaət rejimini və cihazın işləmə gücünün artmasını da qeyd edib.   
6.3"" diaqonallı Galaxy Note 8 displeyi – innovasiyaların dizaynda təcəssümüdür. O, Galaxy Note smartfonlar xəttinin tarixində ən böyük ekrana malikdir. 2960х1440 icazəli, 522 pikselli displeydə film izləməklə seyrdən zövq alın.
Horizontal rejimdə istifadə zamanı displey 14% daha genişdir, bu ekran görüntüsünü olduqca real ifadə edərək, seyri dolğun və tam edir . 18.5:9  nisbətli “Sərhədsiz” panel bir neçə əlavədən eyni anda yararlanmaq üçün çox rahatdır.
App Pairing ilə isə bir yerdə işləyən proqramları bir toxunuşla aktiv etmək olar.  Həmçinin, istifadəçilər Always On Display funksiyasında da yararlana bilərlər ki, bu funksiyanın köməyi ilə blok ekranında sizə lazım olan məlumat görünür. 
Sosial şəbəkələrdə xəbər lentini gözdən keçirirsiniz və ya kulinar reseptini qeyd edirsiniz? “ “Sərhədsiz” displeyi sayəsində Galaxy Note 8 sizə iş həyatınızı daha rahat  və asudə vaxtınızın daha əyləncəli keçməsi üçün tam şərait yaradır.
Samsung Galaxy Note 8 smartfonu haqqında əlavə məlumatı Baku Electonics, İrşad Electronics, Kontakt Home, Maxi.az və Soliton mağazalar şəbəkəsindən əldə edə bilərsiniz. 
www.oxu.az 
 
"

"Sentyabrın ən çox satılan oyun avadanlığı “SNES Mini” oldu“Nintendo” şirkətinin istehsalı olan “SNES Mini” ABŞ bazarında sentyabr ayının ən çox satılan oyun avadanlığı olub.
Oxu.Az lent.az-a istinadən xəbər verir ki, bu barədə “NPD Group” analitik agentliyinin mütəxəssisləri bildirir.
Mütəxəssislər müqayisəli təhlil apararaq müəyyən ediblər ki, sentyabr ayında “SNES Mini”nin satışları ötən ilin nəticələrini 39 faiz üstələyib. Sentyabr ayında istifadəçilər bu avadanlığa təxminən 1,21 milyard dollar vəsait xərcləyiblər.

 

“SNES Mini”dən başqa, “Nintendo Switch” və “PlayStation 4” oyun avadanlıqları da xüsusi populyarlığa malik olub.

 

Oyunlara gəldikdə isə, təkcə sentyabr ayında deyil, həmçinin ümumilikdə 2017-ci ildə ən çox satılan oyun “Destiny 2” oyunu olub.
L.Ə.
www.oxu.az 
"

"Ən güclü smartfonların – REYTİNQİMobil cihazların sürətini təhlil edən AnTuTu proqramının yaradıcıları 2017-ci ilin sentyabr ayı üçün dünyanın ən yaxşı smartfonlarının reytinqini açıqlayıb.
Oxu.Az məlumat verir ki, əgər bir ay əvvəl, avqust siyahısında OnePlus 5 və HTC U11 smartfonları liderlik edirdisə, hazırda ilk pillələrdə Apple istehsalı olan  iPhone 8 Plus (217 min xal) və iPhone 8 (209 min xal) qərarlaşıb.
İlk beşliyə həmçinin liderlərdən təxminən 30 min xal geri qalan OnePlus 5, HTC U11 və ZTE nubia Z smartfonları daxil olublar. Sonrakı yerlərdə müvafiq olaraq Samsung Galaxy Note 8, Xiaomi Mi6, Samsung Galaxy S8 və S8+ qərarlaşıb.
S.B.
www.oxu.az
"

"Nazirlik saatların geri çəkilməsi ilə bağlı vətəndaşlara müraciət etdi“Beynəlxalq təcrübəyə əsasən, dünya üzrə vaxt zonalarının vahid verilənlər bazası (TZ database) Internet Assigned Numbers Authority (IANA) tərəfindən aparılır. Bu mənbə bütün proqram və avadanlıq istehsalçıları üçün əsas istinad yeridir və buradakı düzəlişlərə mütləq riayət edilir. Ölkəmizdən, o cümlədən tərəfimizdən edilmiş müraciətlərə əsasən, artıq 23 mart 2016-cı il tarixində bu verilənlər bazasında Azərbaycanın vaxt zonası məlumatları düzgün göstərilib və yay vaxtına keçidin olmadığı qeyd edilib”.
Oxu.Az xəbər verir ki, bu barədə Report-un sorğusuna cavab olaraq Azərbaycan Nəqliyyat, Rabitə və Yüksək Texnologiyalar Nazirliyinin İctimaiyyətlə əlaqələr sektorundan bildirilib.
Qeyd olunub ki, hazırda əsas proqram təminatı, kompüter, server, mobil telefon və s. istehsalçılarının məhsullarında bu məqam nəzərə alınıb: “Əgər hər hansı bir problem varsa, proqram təminatının yenilənməsi həyata keçirilməlidir. Həmçinin, ”tarix və vaxt” menyusundan “avtomatik” rejimi seçməməklə də bu problem aradan qaldırıla bilər”.
Nazirliyin açıqlamasında xatırladılıb ki, Azərbaycan Respublikası Nazirlər Kabinetinin 17 mart 2016-cı il tarixli, 131 saylı qərarı ilə “Azərbaycan Respublikası ərazisində yay vaxtının tətbiq edilməsi haqqında” Azərbaycan Respublikası Nazirlər Kabinetinin 1997-ci il 17 mart tarixli 21 saylı qərarı ləğv edilib: “Bu səbəbdən 2016-cı ilin mart ayından yay vaxtı tətbiq edilmir. 2017-ci ildə Azərbaycanda yay vaxtına keçid həyata keçirilmədiyi üçün oktyabr ayında saatlar geri çəkilməyəcək”.
E.Ə.
www.oxu.az
"

"“WhatsApp”dan növbəti YENİLİKBütün dünyada milyonlarla “WhatsApp” istifadəçisinin gözlədiyi yenilik tətbiq olunmağa başlayıb.
Oxu.Az Trend-ə istinadla xəbər verir ki, istifadəçilər artıq göndərilən ismarıcları silə biləcəklər. Beləliklə, qarşı tərəfin də aldığı ismarıcı silmək mümkün olacaq.
Bu yenilik bir müddət “WhatsApp”ın beta versiyasında tətbiq olunub.
E.Ə.
www.oxu.az
"

"“Amazon” rekord gəlir əldə edib 2017-ci ilin 3-cü rübündə ABŞ-ın “Amazon.com Inc.” internet riteylerinin gəlirləri 34% artıb.
Oxu.Az Lent.az-a istinadən xəbər verir ki, xalis mənfəət miqdarında ciddi dəyişiklik olmasa da, şirkətin rekord maliyyə göstəriciləri bazarın gözləntilərindən yüksək olub.
Belə ki, şirkət iyul-sentyabr aylarında 256 milyon dollar (hər səhm 0,52 $) xalis mənfəət əldə edib. Ötən ilin eyni dövründə bu miqdar 252 milyon dollar olub. İkinci rübdə mənfəət 77% aşağı düşsə də, 3-cü rübün rəqəmləri sərmayədarları sevindirib. Belə ki, 3-cü rübdə netto gəlir 32,7 milyard dollardan 43,7 milyarda yüksəlib. Bu artım tempi son 5 ilin ən yüksək səviyyəsidir. “Whole Foods Market” ərzaq mağazaları şəbəkəsinin satın alınmasının payı burada 1,3 milyard dollar təşkil edib.
Səhmlərin dəyəri 8% yüksəldiyi üçün “Amazon”un yaradıcısı və rəhbəri Ceff Bezosun sərvətində 6,6 milyard dollar artım qeydə alınıb. Şirkətin bazar dəyəri 470 milyard dollara yaxınlaşıb.
L.Ə.
www.oxu.az
"

"Saat dəyişikliyi problemi ilə bağlı AÇIQLAMAİki ildir Azərbaycanda saatlar geri və irəli çəkilməsə də, telefon və kompüterlərində saat dəyişikliyi problemini yaşayanlar hələ də var. Bu səbəbdən gedəcəyi yerə zamanında çata bilməyənlər az deyil.
Oxu.Az xəbər verir ki, Azərbaycan İnternet Forumun prezidenti Osman Gündüz Report-a bildirib ki, bu problemin yaşanması avadanlığın yenilənməməsi ilə bağlıdır: ""İstifadə olunan bəzi proqram təminatları, əməliyyat sistemləri ilə çalışan avadanlıqlar var ki, onlarda köhnə əməliyyat sistemlərindən istifadə olunur və yenilənmə işləri aparılmayıb. İlk növbədə, istifadəçilər özlərinin istifadə etdikləri əməliyyat sistemləri və avadanlığı yeniləməlidir. Bundan başqa, vaxtilə müəyyən tarixdə saatın dəyişdiyini unudanlar üçün xəbərdarlıqlar olmalıdır. Mən özüm az qalsın bu məsələni unutmuşam. Yaxşı olar ki, aidiyyəti qurumlar əhaliyə xəbərdarlıq etsin. Bildirsin ki, yenə də bu problemlə üzləşə bilərsiniz və bu halda hansı addımlar atılmalıdır. Elektron Təhlükəsizlik Mərkəzi, Nəqliyyat, Rabitə, Yüksək Texnologiyalar Nazirliyinin müvafiq qurumlarının bu məsələ ilə bağlı xəbərdarlıq mesajları verməsi istifadəçilər üçün yaxşı olardı"".
O.Gündüz onu da əlavə edib ki, yeni bir əməliyyat sistemi, yeni avadanlıq olduğu halda saatla bağlı problem yaşanırsa, o zaman Standartlaşma, Metrologiya və Patent üzrə Dövlət Komitəsi və ona yardımçı ola biləcək qurumlar bu problemi həll etməlidir. Onun sözlərinə görə, komitə bu işləri həyata keçirən qurumlarla əlaqəyə girib, yeni standartlarla bağlı yeniliklərin öz əksini tapmasına nail olmalıdır: ""Elə nəhəng ölkələr var ki, onların İKT bazarı bütün şirkətlər üçün cəlbedicidir. O ölkələr üçün şirkətlər hər şey edirlər. Amma Azərbaycan kimi balaca texnologiya bazarı olan ölkələr şirkətlər üçün cəlbedici deyil. Ona görə bu məsələdə biz özümüz maraqlı olmalıyıq. Bayaq dediyim dövlət qurumları dərhal hərəkətə keçməlidirlər və böyük şirkətlərlə işlər aparmalıdır"".
Standartlaşma, Metrologiya və Patent üzrə Dövlət Komitəsi mətbuat xidmətinin rəhbəri Fazil Talıblı bildirib ki, əvvəllər Komitə Nazirlər Kabinetinin saatların çəkilməsi ilə bağlı qərarının icrasına nəzarəti həyata keçirirdi. Onun sözlərinə görə, qərar ləğv edildikdən sonra komitə ölçmələr və metrologiya sahəsində olan beynəlxalq təşkilatlara bu barədə məlumat verib, Azərbaycanın mövcud olduğu saat qurşağını müəyyən edib, vaxtın çəkilməyəcəyini bəyan edib: ""Bu sahə üzrə olan beynəlxalq təşkilatların saytında Azərbaycanda vaxtın dəyişilmədiyi təsdiq olunub. İnformasiya Kommunikasiya sahəsində olan bəzi proqram şirkətlərinin bu sahədə lazım olan işi icra etməməsi ilə bağlı məsələ isə bizim səlahiyyətimiz çərçivəsində deyil"".
Nəqliyyat, Rabitə, Yüksək Texnologiyalar Nazirliyindən isə məsələ ilə bağlı açıqlama yayılacağı bildirilib.
E.Ə.
www.oxu.az
"

"“Twitter” istifadəçilərinin sayı yenidən artmağa başladıDünyanın ən populyar sosial şəbəkələrindən biri olan “Twitter” uzun müddətdir istifadəçi sayının azalması problemindən sonra artıma nail olub.
Oxu.Az Lent.az-a istinadən xəbər verir ki, sosial şəbəkənin istifadəçi sayı 4 milyon nəfər artıb.  
Hazırda aylıq olaraq “Twitter”dən 330 milyon nəfər istifadə edir ki, bu da ötən ilin müvafiq dövrü ilə müqayisədə 13 milyon nəfər çoxdur. Hesabatdan məlum olub ki, şirkətin gəlirləri 590 milyon dollar təşkil edib ki, bu da ötən ilin eyni dövrü ilə müqayisədə 4 faiz azdır. Ancaq “Twitter”in əməkdaşları iddia edirlər ki, bu rəqəm müsbət dinamikanın göstəricisidir. Çünki bu dövr ərzində itkilərin həcmi ötən ilin eyni dövründəki 103 milyon dollarla müqayisədə 21 milyon dollar olub.
Komandaya Cek Dorsinin qayıdışından sonra sosial şəbəkə istifadəçilərinin rahatlığı üçün dəyişikliklərə başlayıb. “Twitter”in kiçik uğurları arasında onlayn yayımın mümkünlüyünü və hazırda test rejimində sınaqdan keçirilməkdə olan 140 işarənin 280 işarəyə qədər artırılmasını qeyd etmək mümkündür. 
L.Ə.
www.oxu.az
"

"Bazar günü bəzi telefonların saatları avtomatik geri çəkiləcək – DİQQƏTBu həftənin bazar günü, oktyabrın 29-da dünyanın təxminən 70 ölkəsində yay vaxtından qış vaxtına keçid edilməsi üçün saatların əqrəbləri bir saat geri çəkiləcək. 
Oxu.Az Report-a istinadən xəbər verir ki, dünyanın 130-dək ölkəsində, o cümlədən Azərbaycanda saatların əqrəbləri geri çəkilməyəcək.
Belə ki, Nazirlər Kabinetinin “Azərbaycan Respublikası ərazisində yay vaxtının tətbiq edilməsi haqqında” 1997-ci il 17 mart tarixli qərarına əsasən, hər il mart ayının son bazar günü əqrəblərin bir saat qabağa çəkilməsi ilə yay vaxtına keçilib. Nazirlər Kabinetinin 17 mart 2016-cı il tarixli qərarına əsasən isə keçən il 27 mart tarixində (bazar günü) ölkə ərazisində yay vaxtına keçid ləğv olunub. Nazirlər Kabinetinin 17 mart 1997-ci il tarixli qərarı qüvvədən düşmüş hesab edilib. Beləliklə, Azərbaycanda qış vaxtı qüvvədə qalıb. Azərbaycanda yay və qış vaxtlarına keçid bir sıra tibbi-psixoloji və sosial-mənəvi problemlərin yaranmasına və İKT sistemlərinin qəbul olunmuş beynəlxalq vaxt qrafiki ilə sinxronlaşdırılması sahəsində bəzi çətinliklərin meydana gəlməsini nəzərə alaraq, AMEA-nın Rəyasət Heyəti GMT+4 (Qrinviç vaxtı+4 saat) vaxtını əsas götürməklə, Azərbaycan Respublikasında yay və qış vaxtlarına keçid praktikasının ləğv edilməsini təklif edib. Bunu nəzərə alaraq, Nazirlər Kabineti müvafiq qərar qəbul edib.
Oxucuların diqqətinə çatdırırıq ki, oktyabrın 29-da bir sıra telefon, o cümlədən smartfonlarda, habelə kompüterlər və digər İKT sistemlərində saatların avtomatik olaraq bir saat geri çəkiləcəyi istisna edilmir. Buna görə də saatlarınızı divar saatlarına uyğunlaşdırmağı unutmayın!
E.Ə.
www.oxu.az
"

"Dünyada ilk dəfə robota vətəndaşlıq verildi – VİDEOƏr-Riyadda keçirilən iqtisadi konfrans zamanı Sofiya insanabənzər robota Səudiyyə Ərəbistanının vətəndaşlığı verilib.
Oxu.Az-ın Bloomberg-ə istinadən məlumatına görə, Sofiya tarixdə ilk vətəndaşlıq alan robot olub.
“Səudiyyə Ərəbistanı krallığına təşəkkürümü bildirirəm. Mən dünyada vətəndaşlıq alan ilk robotam”, -  Sofiya deyib.
Qərar ölkə vətəndaşları arasında birmənalı qarşılanmayıb. 
Qeyd edək ki, ötən ilin aprel ayında “Sən adamları öldürəcəksən?” sualına Sofiya müsbət cavab verib. Bu ilin aprelində isə Amerika telekanalında çıxışı zamanı o “dünyanı ələ keçirəcəyini” bildirib, lakin dərhal əlavə edib ki, “bu, ancaq zarafatdır”.

S.B.
www.oxu.az
"

"“Nar” şəbəkənin təkmilləşdirilməsi işlərini davam etdirir  Göstərdiyi rabitə xidmətlərini davamlı olaraq təkmilləşdirməklə öz abunəçilərinə sərfəli qiymətlər təklif edən “Nar” şəbəkənin keyfiyyətinin daha da yüksəldilməsi istiqamətində apardığı işləri uğurla davam etdirir. Xüsusilə bölgələrdə 3G şəbəkəsində aparılan təkmilləşdirmə işləri çərçivəsində ATM (Asynchronous Transfer Mode) texnologiyalı transmissiya xətləri müasir tələblərə cavab verən və daha keyfiyyətli rabitəni təmin edən IP (Internet Protocol) texnologiyasına əsaslanmış xətlərlə əvəz olunub.
Bu barədə şirkətdən Oxu.Az-ın redaksiyasına daxil olan press-relizdə deyilir. 
Bildirilir ki, görülən təkmilləşdirmə işlərinin uğurlu nəticəsi kimi, Aran, Lənkəran və Quba-Xaçmaz iqtisadi rayonları üzrə ATM xətlərindən IP texnologiyalı transmissiya xətlərinə keçid baş verib. Baza stansiyalarının IP transmissiya zolağı boyunca “Son məntəqələr arasındakı tutum” (Last Mile Capacity) ötən illə müqayisədə şəbəkə üzrə ümumilikdə 53% artıb. 
Qeyd edək ki, 3G IP texnologiyası istifadəçilərə daha mükəmməl və sürətli verilənlər bazası resurslarından faydalanmaq və daha keyfiyyətli səs xidmətlərindən istifadə imkanları yaradır. Adı çəkilən texnologiya informasiya ötürmə kanallarında genişlənməni, ötürülən və qəbul edilən məlumatın son istifadəçiyə qısa zaman kəsiyində, yüksək keyfiyyətlə çatdırılmasını təmin edir. 
Məhz bu texnologiyanın tətbiqi ilə hər bir istifadəçiyə düşən sürət meyarı daha da yüksəlir, informasiyanın paylanması zamanı ortaya çıxa biləcək maneələr aradan qaldırılır və internet resurslarına çıxış imkanlarının istifadəçilər arasında bərabər şəkildə paylanmasına şərait yaradılır. 3G IP təyin edilmiş məlumat dəstini bəlli bir istiqamət üzrə istifadəçilər arasında paylayır. Bu isə, öz növbəsində, abunəçilərin internet üzərindən məlumat bölüşmələri, fərqli məlumat məhsullarının daşınması, məlumatın yüklənməsi və qəbulunun daha şəffaf surətdə həyata keçirilməsinə şərait yaradır.
3G IP texnologiyası sayəsində zəng zamanı “Uğurlu zəng nisbəti” (Call Setup Success Rate) xüsusiyyətinin təkmilləşməsi özünü bariz şəkildə nümayiş etdirir ki, bu da zəng müddətində əlaqənin yaranmasında ola biləcək xəta əmsalını minimuma endirir.
Hazırda “Nar” 3G şəbəkəsinin 94%-i tamamilə müasir IP transmissiya  texnologiyası üzərindən xidmət göstərir və bununla da istifadəçilər keyfiyyətli mobil rabitə xidmətlərindən faydalana bilirlər. Bakı və Abşeron yarımadası ərazisində isə 3G mobil şəbəkəsi tam olaraq IP texnologiyalı transmissiya xətləri üzərindən fəaliyyət göstərir. 
“Nar” şəbəkəsi və baza stansiyaları haqqında daha ətraflı məlumatı nar.az internet səhifəsindən öyrənmək olar.
S.B.
www.oxu.az
"

"“Bad Rabbit” təhlükəsi ilə bağlı xəbərdarlıqMüxtəlif ölkələrdə 200-dən çox dövlət qurumunun və özəl təşkilatların informasiya sistemlərinə zərbə vuran “Bad rabbit” adlandırılan ransomware virusu aşkar olunub. Qeyd edək ki, virus “Win32/Diskcoder.D” “Trojan-Ransom.Win32.Gen.f”, “Win32/Tibbar”, “Troj/Ransom-ERK” adları altında sistemlərə nüfuz edir. 
Oxu.Az xəbər verir ki, Rusiya, Türkiyə, Ukrayna, Almaniya kimi ölkələrdə sürətlə yayılan virus “Petya” virusunun bir başqa formasıdır.  Hücumçu kompüter sistemlərini kilidləyir və açılması üçün qurbandan 0.05 bitcoin (~ $285) tələb edir. Belə ki, virus bəzi rus media saytlarına daxil olan istifadəçilərə saxta “Adobe Flash Player”də yenilik barəsində pop-up reklam mesajı kimi təqdim olunaraq yayılıb. Bununla yanaşı, istifadəçilər bu və ya digər təhlükəli vebsaytlara daxil olduğu zaman zərərli fayllardan ibarət olan saytlara yönləndirilir.  
Qeyd edək ki, tələb olunan məbləğ ödənilmədən şifrələnmiş sistemlərin deşifrə olunma yolları hələ də araşdırılmaqdadır. 
Nəqliyyat, Rabitə və Yüksək Texnologiyalar Nazirliyi yanında Elektron Təhlükəsizlik Mərkəzi mövcud təhlükədən mühafizə olunmaq üçün aşağıdakı təhlükəsizlik tədbirlərini istifadəçilərin diqqətinə çatdırır:
• Ziyanvericinin şəbəkənizdə yayılmasının qarşını almaq üçün WMI xidmətini (Windows Management Instrumentation Command-line) deaktiv edin;
• Kompüterdəki faylların (mətn, şəkil, video, audio) ehtiyat nüsxəsini başqa bir qurğuya köçürün (backup);
• Windows əməliyyat sistemlərində mövcud olan boşluqların aradan qaldırılması üçün dərhal yenilənmə (“patch”ın yüklənməsi və quraşdırılması) aparın;
• E-poçt vasitəsi ilə göndərilən naməlum fayllara, tanış olmayan hər hansı digər mənbəyə keçidə daxil olmayın;
• Qeyri-rəsmi mənbələrdən tətbiqetmələr yükləyib quraşdırmayın;
• Sisteminizi ehtiyac olmadığı təqdirdə “admin” olaraq idarə etməyin;
• Aktiv və antivirus bazası aktual olan antivirusdan istifadə etdiyinizdən əmin olun;
• Əgər hər hansı antivirus proqramı istifadə edilmirsə, Microsoft Defender antivirus proqramından istifadə edin.
L.Ə.
www.oxu.az
"

"Smartfonların satışı artıb""GfK"" analitik şirkətinin məlumatına əsasən, 2017-ci ilin üçüncü rübündə smartfonların qlobal satış həcmi 3% yüksələrək, 367 milyon təşkil edib.
Oxu.Az ICTnews-a istinadən xəbər verir ki, mütəxəssislər Latın Amerikası (+11%), həmçinin Mərkəzi və Şərqi Avropada (+9%) daha yüksək artım tempi qeydə alıblar. Bu halda Şimali Amerika, Qərbi Avropa və Asiyanın inkişaf etmiş ölkələrində azalma müşahidə olunub: bu regionlarda smartfonların satış həcmi müvafiq olaraq 1%, 7% və 7% azalıb.
Həmçinin mütəxəssislər bildiriblər ki, smartfonların bahalaşması tendensiyası fonunda ""ağıllı"" telefon bazarının pul baxımından həcmi 10% yüksələrək, 116,8 milyard dollar təşkil edib, halbuki bir il əvvəl bu göstərici 106,3 milyard dollar səviyyəsində idi.
L.Ə.
www.oxu.az
"

"“Instagram""da yeni funksiya “Instagram” sosial şəbəkəsində istifadəçinin digər dostları ilə birlikdə canlı yayım etməsinə imkan verən funksiya yaradılıb.
Oxu.Az Lent.az-a istinadən xəbər verir ki, funksiya sayəsində istənilən vaxt canlı yayıma digər istifadəçinin yayımının əlavə olunması, eləcə də, onun silinməsi və yerinə başqasının əlavə edilməsi mümkündür. Birgə efir zamanı adi yayımlarda olduğu kimi, ""like"" etmək və şərh yazmaq olacaq. İstifadəçilər yayımları smartfonun yaddaşında saxlayıb, sonradan “Stories” vasitəsilə paylaşa biləcəklər.  
Yayıma digər şəxsin yayımını əlavə etmək üçün sağ aşağı küncdəki yeni piktoqrama “tıklamaq”, sonra “Add” opsiyasını seçmək lazımdır. Yayım əlavə olunduqdan sonra ekran ikiyə bölünür.  
Hazırda yeni funksiya bütün istifadəçilər üçün əlçatandır.
L.Ə.
www.oxu.az
"

"“WhatsApp”da qrup şəklində səsli və video zənglər olacaq""WhatsApp"" messenceri ""iOS"" əməliyyat sistemi ilə işləyən mobil qurğular üçün qrup şəklində səsli və videozənglər funksiyasını sınaqdan keçirir.
Oxu.Az Lent.az-a istinadən xəbər verir ki, bunu ""iPhone"" üçün proqramın son beta-versiyasında aşkar edilmiş kod təsdiqləyir.
Yeni xidmətin pullu və ya pulsuz olacağı məlum deyil. Bundan başqa, qrup zənglərinin ""WhatsApp"" messencerinin yalnız korporativ istifadəçilər üçün xüsusi versiyasında əlçatan olacağı istisna deyil.
Başqa yeniliklər arasında qrup çatlarını idarə etmək üçün genişləndirilmiş alətlər dəstinin təqdim ediləcəyi gözlənilir. Məsələn, bir neçə inzibatçı qrupu ləğv etmək və ya onun tərkibindən ixtiyari istifadəçini silmək imkanı əldə edəcək.
Qeyd edək ki, 2017-ci ilin iyulunda ""WhatsApp""ın gündəlik auditoriyası 1 milyard istifadəçini ötüb.
L.Ə.
www.oxu.az
"

"""Twitter""dən siyasi reklamlarla bağlı YENİLİK""Twitter"" sosial şəbəkəsində siyasi reklam yerləşdirilməsi ilə bağlı dəyişikliklər ediləcək.
Oxu.Az-ın məlumatına əsasən, bu barədə şirkətin rəsmi saytında bildirilir.
Qeyd edilir ki, şirkət kimin və hansı məqsədlə reklam xarakterli elanların yerləşdirdiyini müəyyənləşdirən online-mərkəz işə salacaq. Beləliklə də, ""Twitter""də siyasi reklamın verilməsinin qaydaları sərtləşdirilmiş olacaq.
“Reklam verənlər elanlarının hansı xarakter daşıdığını dəqiqləşdirməli olacaqlar”, - məlumatda bildirilir.
N.O.
www.oxu.az
"

"""Facebook""un yeni qaydaları medianın işinə yaramayacaq
Slovakiyanın “Dennik N” nəşrinin əməkdaşı Filipp Struxarik öz bloqunda ""Facebook"" xəbər lentinin formalaşdırılmasının yeni üsuluna diqqət çəkib.
Oxu.Az-ın Musavat.com-a istinadən verdiyi məlumata görə, sosial şəbəkənin eksperimentləri ucbatından 60-a yaxın yerli KİV-in ""Facebook""dakı səhifələrinin aktivliyi 4 dəfə aşağı düşüb.
""Facebook""un təcrübələri tövsiyələrlə zəngin yeni səhifənin yaranması ilə meydana gəlib (Explore). Sosial şəbəkənin yaradıcıları ora istifadəçilərin abunə olduğu ictimai səhifələrin siyahısını daxil ediblər. Nəticədə isə sosial şəbəkənin ana səhifəsində ancaq reklamlar və dostların paylaşımları qalıb.
Odur ki, KİV-lərin paylaşımlarını, eləcə də, digər ictimai səhifələri görmək üçün istifadəçilər Explore-da olan əlavə lentə qoşulmalıdır. Mediadan olan paylaşımlar əsas lentə ancaq reklam vasitəsilə düşə bilər.
İstifadəçilərin bir qismi dəyişiklikləri bir neçə həftə əvvəldən fərq ediblər, amma təcrübələrin böyük qismi 19 avqustda qüvvəyə minən Explore xəttinin aktivləşməsindən sonra həyata keçirilməyə başlanıb. Bir neçə ""Facebook"" səhifəsinin administratorları deyiblər ki, yeni eksperimentin aktivləşməsi ilə onların əhatə dairələrinin üçdə ikisi azalıb.
""Facebook"" nümayəndəsi F.Struxarikə cavabında isə deyib ki, sosial şəbəkə altı ölkədə yeni iş alqoritmini sınaqdan keçirir. Bunlar Slovakiya, Şri-Lanka, Serbiya, Boliviya, Qvatemala və Kambocadır. Eksperiment hələlik zəngin oxucu kütləsi olan nəhəng KİV-lərə sirayət etməyib. Amma o qədər də böyük olmayan saytlar ziyarətçilərinin sayında ciddi azalma müşahidə ediblər.
""Facebook"" 19 oktyabr 2017-ci ildə sosial şəbəkənin masaüstü versiyasında Explore variantının lansmanını elan edib. Həmin vaxta qədər əlavə lent mobil versiyalar üzərindən test edilirdi. Təsvirə əsasən, ona hadisələr, qruplar, səhifələr və ""Facebook""un başqa kontingenti daxildir. Buna bənzər versiya 2017-ci ilin sentyabr ayından etibarən ""VKontakte"" sosial şəbəkəsində tətbiq olunur.
Bu xəbər ölkəmizdəki media orqanları üçün də xoş xəbər olmadı. Çünki bu günə qədər saytlar, əsasən, öz xəbərlərini sosial şəbəkə vasitəsilə paylaşır, İP yığmağa çalışırdılar. Hətta Avropanın inkişaf etmiş saytları, xəbər agentliklərinin, qəzetlərinin onlayn versiyası sosial şəbəkə üzərindən paylaşımlarla oxucu toplayır. Avropada, ABŞ-da ""Facebook"" gerçək bir dükandır. Milyardlarla insan FB üzərindən media orqanlarının səhifəsinə daxil olur. Hələlik 6 ölkə pilot olaraq seçilib. Amma bunun daha geniş dairəni əhatə edəcəyi də istisna deyil.
A.M.
www.oxu.az

"

"“WhatsApp” istifadəçilər üçün daha bir – YENİLİK“WhatsApp” messenceri “iOS” əməliyyat sistemi ilə işləyən mobil qurğular üçün qrup şəklində audio və video zənglər funksiyasını sınaqdan keçirir.
Oxu.Az AZƏRTAC-a istinadən  xəbər verir ki, bu barədə “iPhone” üçün proqramın son beta-versiyasında aşkar edilmiş koda istinadla “WABetaInfo” portalı məlumat yayıb.
Yeni xidmətin pullu və ya pulsuz olacağı bilinmir. Bundan başqa, qrup zənglərinin “WhatsApp” messencerinin yalnız korporativ istifadəçilər üçün xüsusi versiyasında əlçatan olacağı da istisna deyil.
Digər yeniliklər arasında qrup çatlarını idarə etmək üçün genişləndirilmiş alətlər dəstinin təqdim olunacağı gözlənilir.
“WhatsApp” messenceri internet üzərindən mətn mesajları və şəkillər göndərməyə imkan verir. İstifadəçi bu halda yalnız operatorun tarifi üzrə trafikin haqqını ödəyir. 2017-ci ilin iyulunda xidmətin gündəlik auditoriyası 1 milyard istifadəçini ötüb.
S.B.
www.oxu.az
"

"“Microsoft” “Google Play”ə rəqib yaratdı “Microsoft” korporasiyası aonuncu yenilənməsində özünün yeni əlavələr mağazasını işə salıb. 
Oxu.Az Lent.az-a istinadən xəbər verir ki, bu mağazada nəinki proqramlar, həmçinin digər kontent də əlçatan olacaq.
Tərtibatçılar tam olaraq “Windows Store”u yeniləyib və artıq o, “Microsoft Store” adlanır. Buradan filmlər, musiqi, oyunlar və proqramlar yükləmək mümkün olacaq. Həmçinin orada “Microsoft” şirkətindən olan müxtəlif cihazların aksessuarlarını da əldə etmək imkanı yaradılacaq.
Mağaza üçün bütün dizayn tam olaraq yenidən işlənilib. Artıq orada yeni animasiya yaradılıb və daha şəffaf olub.
Mütəxəssislər əmindir ki, “Microsoft Store” digər mobil sistemlərdə də ola bilər və onu “Google Play”in əsas rəqibi adlandırmaq mümkündür.
L.Ə.
www.oxu.az
"

"MTRŞ: Bütün telekanalların HD formatlı yayıma keçməsi gözlənilir“Hazırda ölkə əhalisinin 99,9%-dən çoxu rəqəmli TV yayımı ilə əhatə olunub. Bunu həyata keçirmək üçün ölkə ərazisində müxtəlif güclü 145 TV vericisi fəaliyyət göstərir”.
Oxu.Az xəbər verir ki, bunu APA-ya Milli Televiziya və Radio Şurasının (MTRŞ) Texniki şöbəsinin müdiri, professor İsa Məmmədov deyib.
O bildirib ki, yerüstü TV yayımının rəqəmli formaya keçirilməsi təsvirin canlandırma keyfiyyətinin kəskin artmasına səbəb olub: “Lakin bu, hələ tam yüksək keyfiyyət sayıla bilməz. Yüksək həlletmə qabiliyyəti - HD TV yayımı təsvirin daha keyfiyyətli olmasını, sürətli dəyişən kadrların dəqiq canlandırılmasını təmin edir. Hazırda Bakı şəhəri və Abşeron yarımadasında “CBC Sport”, “İdman Azərbaycan”, “Xəzər”, ""İTV"" və ""ATV"" telekanalları HD formatında yayımlanır. Əhalinin bir qismi HD formatlı TV yayımını dəstəkləməyən avadanlıqdan istifadə etdiyindən, hələlik həmin telekanalların paralel olaraq SD formatında yayımın davam etdirilməsinə ehtiyac var”.
Şöbə müdiri qeyd edib ki, HD formatlı TV yayımına keçilməsi zamanı istifadə olunacaq TV yayım vericilərinin sayının 3 dəfə artırılmasına ehtiyac yaranıb: “Yaxın gələcəkdə digər telekanalların həm Bakı şəhəri və Abşeron yarımadasında, həm də ölkənin digər şəhərlərində HD formatlı yayıma keçmələri gözlənilir”.
Qeyd edək ki, analoq TV yayımı 2016-cı il noyabrın 1-də Bakı şəhəri və Abşeron yarımadasında, 1 dekabrdan 20 dekabra kimi isə respublikanın digər bölgələrində tam dayandırılıb.
A.M.
www.oxu.az
"

"Ən təhlükəli virusların reytinqi Kibertəhlükəsizlik sahəsindəki mütəxəssislər ən təhlükəli ziyanverici proqram təminatının reytinqini dərc ediblər.
Oxu.Az Lent.az-a  istinadən xəbər verir ki, müvafiq araşdırmanı “Global Threat Impact Index” şirkətinin analitikləri aparıblar.
“Locky” adlanan pul tələb edən virus ziyanverici proqram təminatı reytinqinə başçılıq edir. Pul tələb edən bu virus 11,5 faiz şirkətin kompüterlərinə yoluxub. Ötən ay adıçəkilən virusun hücumlarının sayının artığı qeydə alınıb.
İkinci yeri “RoughTed” ziyanverici proqramı tutub. Pul tələb edən proqramlardan biri olan “Globeimposter” isə üçüncü yerdə qərarlaşıb.
Mobil cihazlar üçün ən təhlükəli viruslar “Triada”, “Hiddad” və “Lotoor” olublar.
L.Ə.
www.oxu.az
"

"“YouTube” mobil tətbiqinə çərçivəsiz smartfonlar üçün böyütmə rejimi əlavə edilibÇərçivəsiz smartfon istehsalçılarının əksəriyyəti tərəflər nisbəti 18:9 olan qurğular hazırlayırlar. Amma bu, həmişə (xüsusilə 16:9 formatında video izləyərkən) əlverişli deyil. İndi “YouTube” mobil tətbiqində videonu ekranın ölçüsünə uyğun sazlamaq olar.
Oxu.Az ICTnews-a istinadən xəbər verir ki, “YouTube” mobil tətbiqinin son yeniləməsi xüsusi olaraq “Pixel 2 XL” üçün çıxarılıb. “Google” son yeniləməyə istifadəçilərə izlənilən videonu ekranın ölçülərinə uyğunlaşdırmağa imkan verən yeni imkan əlavə edib.
“Samsung” şirkəti göstərilən çarxların tərəflər nisbətini dəyişmək üçün əməliyyat sisteminə müvafiq funksiyanı əlavə edib. Amma “YouTube” mobil tətbiqinə gəldikdə isə, funksionallıq proqrama tətbiq edilib. Bunun üçün videonu tam ekran rejimində izləmək üçün böyütmə jestindən və ya ilkin tərəflər nisbətinə geri dönmək üçün azaltma jestindən istifadə etmək lazımdır.
L.Ə.
www.oxu.az
"

"Cizgi filmlərinin nümayişinə görə yaradıcı heyətə qonorar ödəniləcəkAudiovizual əsərlərin efir yayımı televiziyası və kabel televiziyası ilə (o cümlədən, retranslyasiya üsulu ilə) yayımlanmasına görə bu əsərlərin yaradıcı heyətinə qonorar ödəniləcək.
Oxu.Az-ın məlumatına görə, bu, Nazirlər Kabinetinin Ədəbiyyat və incəsənət əsərlərinin kütləvi ifasına görə müəllif qonorarının minimum miqdarı”nda etdiyi dəyişikliklərdə əksini tapıb.
Bu hallarda həmin audiovizual əsərlərin yaradıcı heyətinə 0,5 faizlə (istifadəçinin hesabat ayı üçün nəzərdə tutulan ümumi büdcəsindən reklamdan, sponsordan və digər mənbələrdən daxil olmalarla) qonorar ödənilməlidir. Audiovizual əsərlərin efir yayımı televiziyası və kabel televiziyası ilə (o cümlədən, retranslyasiya üsulu ilə) yayımlanmasına görə alınan qonorarın yaradıcı heyət arasında bölünməsi qaydası da müəyyənləşib. Beləliklə, bədii filmlərə görə ümumi pul yığımının 17 faizi yaradıcı heyət arasında ssenari müəllifi və quruluşçu rejissorun hər birinə 6 faiz, quruluşçu operator və quruluşçu rəssamın hər birinə 2 faiz, bəstəkara 1 faiz olmaqla bölüşdürüləcək. Musiqili filmlərə görə ümumi pul yığımının 18 faizi ssenari müəllifi və quruluşçu rejissorun hər birinə 6 faiz, quruluşçu operator, quruluşçu rəssam bəstəkarın hər birinə 2 faiz olmaqla veriləcək. Cizgi filmlərinə görə ümumi pul yığımının 17 faizi ssenari müəllifinə 4 faiz, quruluşçu rejissora 6 faiz, quruluşçu operatora 2 faiz, quruluşçu rəssama 4 faiz, bəstəkara 1 faiz olmaqla bölüşdürüləcək. Sənədli və elmi-kütləvi filmlərə görə ümumi pul yığımının 16 faizi ssenari müəllifinə 4 faiz, quruluşçu rejissora 6 faiz, quruluşçu operatora 4 faiz, quruluşçu rəssam v bəstəkarın hər birinə 1 faiz olmaqla veriləcək.
Beləliklə, Azərbaycan ərazisində audiovizual əsərlərin efir və kabel (o cümlədən, retranslyasiya yolu ilə) televiziyası ilə yayımlanmasını, müxtəlif daşıyıcılarda tirajlanmasını və yayılmasını (satış və kirayəyə verməklə), həmçinin kütləvi nümayişini həyata keçirən tabeliyindən və mülkiyyət formasından asılı olmayaraq bütün hüquqi və fiziki şəxslər müəllif qonorarı ödəyirlər. Audiovizual əsərlərdən istifadəyə görə müəlliflərə çatacaq qonorarın yığılması və bölüşdürülməsi audiovizual əsər müəlliflərinin əmlak hüquqlarını kollektiv əsasda idarə edən təşkilat və (və ya) qanunvericilikdə nəzərdə tutulan hallarda müəlliflərin və digər hüquq sahiblərinin əmlak hüquqlarının kollektiv əsasda idarə edilməsi funksiyasını yerinə yetirən Müəllif Hüquqları Agentliyi tərəfindən həyata keçiriləcək. Müəllif qonorarının ödəyiciləri istifadəsinə icazə aldığı audiovizual əsərlərin qeydiyyatını, hesabat dövründə hər bir əsərdən istifadəyə görə əldə edilən gəlirin uçotunu aparmalıdırlar. Ödəyicilər müəllif qonorarı ödəməklə yanaşı, audiovisual əsərlərin müəlliflərinin əmlak hüquqlarını kollektiv əsasda idarə edən təşkilata və (və ya) qanunvericilikdə nəzərdə tutulan hallarda müəlliflərin və digər hüquq sahiblərinin əmlak hüquqlarının kollektiv əsasda idarə edilməsi funksiyasını yerinə yetirən Müəllif Hüquqları Agentliyinə hesabat dövründə istifadə etdikləri əsərlərin siyahısını (müəlliflərin adı və hər əsərdən istifadəyə görə əldə edilən gəlirin miqdarı ayrı-ayrılıqda göstərilməklə) təqdim etməlidirlər. Audiovizual əsər müəlliflərinin əmlak hüquqlarını kollektiv əsasda idarə edən təşkilat hər bir əsərin istifadəsinə görə aldığı qonorarı müəyyənləşdirilən nisbətdə bölməyi və müəlliflərə (hüquqi varislərə) çatdırmağı təmin edir.
A.M.
www.oxu.az
"

"Dörd nəhəng şirkət internetdə terrorizmlə mübarizə aparacaq""Microsoft"", ""Facebook"", ""Twitter"" və ""Google"" şirkətləri internetdə terrorçuluq kontenti ilə mübarizədə səyləri birləşdirəcək. Bu barədə qərar şirkət rəhbərlərinin ""Böyük yeddilik"" (G7 - Kanada, ABŞ, Almaniya, İtaliya, Böyük Britaniya, Fransa, Yaponiya) ölkələrinin daxili işlər nazirlərinin İtaliyanın İskya adasında keçirilən görüşünün yekunları üzrə qəbul olunub.
Oxu.Az ICTnews-a istinadən yazır ki, şirkət nümayəndələri internetdə terrorçuluqla mübarizəyə həsr edilən sessiyada iştirak ediblər. Görüş iştirakçıları bir neçə sahədə əməkdaşlığı möhkəmləndirməklə bağlı razılığa gəliblər. Belə ki, şirkətlər terrorçuluğa aid kontenti tez aşkarlayaraq ləğv etməyə kömək edəcək avtomatlaşdırılmış texnologiyalardan birgə istifadə etmək niyyətindədirlər. Əməkdaşlığın kiçik şirkətlərin mühafizəsinin yaxşılaşdırılması məqsədilə ən effektiv texnologiyalarla mübadiləyə imkan verəcəyi qeyd olunur.
Bundan başqa, elmi tədqiqatlar vasitəsilə informasiya bazasının genişləndirilməsi planlaşdırılır.
Görüşün yekunları üzrə İtaliya daxili işlər naziri Marko Minniti bildirib ki, bu gün internetdə terrorizmlə mübarizə xüsusi əhəmiyyət kəsb etməyə başlayıb.
www.oxu.az
"

"Qlobal kibertəhlükəsizlik xərcləri artır“International Data Corporation” (IDC) analitik şirkəti 2021-ci ildə dünyada informasiya təhlükəsizliyi sahəsində avadanlıq, proqram təminatı və servislər üçün xərclərin 120 milyard dollara yaxın olacağını proqnozlaşdırır.    
Oxu.Az ICTnews-a istinadən xəbər verir ki, bütün sahələr tərəfindən artan kibertəhdidlərin öhdəsindən gəlmək və təhlükəsizlik sahəsində tələblərə cavab vermək məqsədilə kibermühafizə üçün vəsaitlərin ayrılması nəzərə alınaraq, 2016- 2021-ci illərdə bu məqsədlər üçün xərclərin orta hesabla 9,6 faiz artacağı gözlənilir.
Şirkətin qiymətləndirməsinə görə, 2017-ci ildə kibermühafizə aparat və proqram vasitələri və müvafiq servislərə investisiyalar 10,3 faiz - 83,5 milyard dollaradək artacaq. Bu məbləğin 80 faizindən çoxu xidmətlər və proqram təminatına sərf olunacaq. İnformasiya təhlükəsizliyi avadanlığı üçün xərclər nisbətən az olacaq və onun əksər hissəsi (13,7 milyard dollar) şəbəkə mühafizə vasitələrinin payına düşəcək.
Coğrafi baxımdan iri kibermühafizə vasitələri bazarı informasiya təhlükəsizliyi məhsulları üçün xərclərin həcminin bu il 37,8 milyard dollar səviyyəsində gözlənildiyi Şimali Amerika olacaq. İkinci yerdə Avropa, Yaxın Şərq və Afrika qərarlaşıb. Bu regionun payı 26,2 milyard dollar təşkil edəcək. Liderlər üçlüyünü Yaponiya istisna olmaqla, informasiya təhlükəsizliyi həllərinə 11,5 milyard dolların xərclənəcəyi Asiya-Sakit okean regionu tamamlayacaq.
Bundan başqa, mütəxəssislər əlavə edib ki, 2017-ci ildə informasiya təhlükəsizliyi həlləri üçün xərclər dörd əsas sahə arasında bərabər bölünəcək: ticarət və xidmətlər sahəsi (19,7 milyard dollar), dövlət sektoru (18,6 milyard dollar), istehsal və resurslar sahəsi (16,4 milyard dollar), maliyyə sektoru (16,3 milyard dollar).
L.Ə.
www.oxu.az
"

"“Microsoft”un bazar dəyəri açıqlandı Dünyanın proqram təminatı sahəsində aparıcı şirkəti olan “Microsoft”un bazar dəyəri 600 milyard dolları ötüb.
Oxu.Az Lent.az-a istinadən xəbər verir ki, bu haqda oktyabrın 19-da birjada aparılan ticarət əməliyyatlarının yekununda məlum olub. Sonuncu dəfə şirkət 2000-ci il yanvarın 3-də bu səviyyədə qiymətləndirilmişdi.
“Microsoft” səhmlərinin dəyəri 0,4% artaraq, 77,91 dollara çatıb. Bu ilin əvvəlindən səhmlər 25,4% bahalaşıb. Ekspertlər “Microsoft”un “bulud” texnologiyaları sahəsindəki uğurlar sayəsində dirçəldiyini bildirirlər.
Bazar dəyərinə görə “Apple” (800 milyard $) birinci, “Alphabet” isə (690 milyard $) ikinci sıradadır.  
L.Ə.
www.oxu.az
"

"""S Pen"" – smartfon istifadəsində maksimum rahatlıqSmartfonsuz həyatımızı təsəvvür belə etmək çox çətindir. Bu səbəbdən də, seçim edərkən çox tələbkarıq və müəyyən kriteriyaları əsas tuturuq. Bunlardan  smartfonun əla kamerası, iş həyatını daha rahat  və asudə vaxtın daha əyləncəli keçirilməsi üçün böyük displey və yüksək işləmə gücü kimi meyarları sadalamaq olar. ""Samsung""un yeni ""Galaxy Note 8"" smartfonu bütün müasir tələblərə uyğundur. Əla kamera və istifadəni asanlaşdıran enli displey tələb olunanda, sözsüz ki, ""Note 8"" əvəzolunmazdır. Burada 3 ədəd kamera qurlaşdırılıb ki, onlardan iki ədədi 12 MP əsas, üçüncüsü isə əla selfi kamerasıdır. “Sərhədsiz” displey ön korpusun bütün səthini tutaraq 6,3"" diaqonala sahibdir, lakin buna baxmayaraq smartfon tək əldə belə rahat yerləşir və istifadəsi çox rahatdır. ""Galaxy Note 8"" həm, yüksək qrafikalı oyunları dəstəkləyir, həm də əlavələr arasında sürətlə keçid edir və heç bir halda donmayaraq, cəld işləyir. Bunlar 10 nm-lik prosessor və 6 QB RAM sayəsində mümkün olur.
Galaxy Note 8 əsas üstünlüklərindən biri universal məlumat daxil etmə cihazı olan S-Pen ilə təchiz olmasıdır. Stilusun geniş istifadə imkanları var.  Mətnin gərəkli hissəsini işarələmək sizin adətən nə qədər vaxtınızı aparır? Çox əmək sərf edib, əziyyət çəkirsiniz, axırda isə sizə lazım olmayan cümlə seçilir. S Pen-nin köməyi ilə, xırda icon-larla rahat işləyə və klaviaturadan istifadə edə bilərsiniz. Həmçinin, istədiyiniz mətni asanlıqla seçib, rahat redaktə etmək də olar. Stilusla siz hətta tərcümə də edə bilərsiniz.
Elektron qələm, tək cümləni deyil, bütün  mətni də dünyanın 71 dilinə tərcümə edə bilir. Həmçinin, xarici valyutaları və ölçü vahidlərini konvertasiya etməyə kömək edir. Bunun üçün sadəcə S Pen-i, smatrfonun ekranında lazımı sözün üzərinə tuşlamanız yetərlidir.

Elektron qələm basılma gücünə hissiyyatlı ucluqla təchiz olunub, toxunuş gücü nə qədər çox olarsa, ekrandakı xətt o qədər qalın ifadə olunacaq. 
Yeni stilusun  üstünlüklərindən biri  blokda olan ekran üzərində qeydlərin aparılma imkanıdır. “Ekran kitabçası”  100 səhifə yazını yaddaşda saxlaya bilir. Qeydləri “sönmüş” displeyə  əlavə edərək, istədiyiniz zaman redaktə edə bilərsiniz. Həmçinin, S Pen onlarla hazır şablon nəzərdə tutulan S Note kimi əlavələrlə də işləyir. Bu adi qeyd və ya kulinar resept ola bilər, indi hər yazınıza təsvir əlavə edə və ya özünüz qələmlə şəkil çəkə bilərsiniz. 
Live Messages funksiyası ilə mesajlarınıza yeni həyat bəxş edəcəksiniz. Onun köməyi ilə siz animasiyalı mətnləri və ya GİF-ləri asanlıqla dostlarınıza göndərə bilərsiniz. 

Yeni Galaxy Note 8 S Pen ilə sizə istifadə azadlığı bəxş edən müasır tələblərə uyğun smartfondur. 
Həmçinin, qeyd etmək istərdim ki, “Samsung Galaxy Note8 alarkən öz köhnə smartfonunu endirimə dəyiş” aksiyası hələ də davam edir. Aksiyanın şərtlərinə əsasən  təqdim olunan endirim smartfonunuzun orta bazar qiymətinə bərabər hesablanacaq. Əlavə olaraq telefonunuzun ümumi  vəziyyəti və modelindən asılı olan bonuslarda da nəzərdə tutulub. Sözü gedən bonuslar Samsung Galaxy Note 8-in qalan qiymətindən çıxılır. Aksiya oktyabr ayının 20-nə qədər davam edəcək və yalnız KontaktHome mağazalar şəbəkəsində keçərlidir. 

Samsung Galaxy Note 8 smartfonu haqqında əlavə məlumatı Baku Electonics, İrşad Electronics, Kontakt Home, Maxi.az və Soliton mağazalar şəbəkəsindən əldə edə bilərsiniz. 
www.oxu.az
"

"Elektron imza pulsuz olacaq2018-ci ildən elektron imza Azərbaycan vətəndaşları üçün pulsuz olacaq.
Oxu.Az bu barədə Trend-ə istinadən xəbər verir.
Məlumatda qeyd olunur ki, yeni nəsil şəxsiyyət vəsiqələrinin verilməsi gələn ilin yanvarından başlayacaq.
E-imzanın şəxsiyyət vəsiqələrinə inteqrə olunacağını nəzərə alaraq, vətəndaşlar bu imzaları ödənişsiz şəkildə əldə edə bilər: “Yeni vəsiqələrdə elektron imza sertifikatının etibarlılıq müddəti 5 il təşkil edəcək. Bu müddət başa çatdıqdan sonra yalnız sertifikatın müddətini uzatmaq lazım olacaq. E-imzanın şəxsiyyət vəsiqəsinə inteqrə olunması üçün rüsum alınmayacaq”.
E.Ə.
www.oxu.az
"

"""Microsoft"" noutbukların inqilabına hazırlaşır“Microsoft” korporasiyasının “Asus”, “HP” və “Lenovo” şirkətləri kimi tərəfdaşları bazarda qüvvələr nisbətini dəyişəcək noutbuklar buraxmağa hazırlaşır.
Oxu.Az ICTnews-a istinadən xəbər verir ki,  ABŞ istehsalçısının meneceri Pit Bernardın sözlərinə görə, iki gündə bir dəfə enerji ilə doldurulma tələb edəcək “ARM” versiyası əsasında işləyən “Windows 10” əməliyyat sistemli planşetlər bazarda əsl inqilab yaradacaq.
Məlumata görə, “Qualcomm” şirkəti “ARM” prosessorlu “Windows” sistemli noutbukları dekabrda satışa çıxarmağı planlaşdırır. “Microsoft” isə bu qurğuların akkumulyatorlarının avtonomluq müddətini uzatmağı öz üzərinə öhdəlik götürüb.
Xatırladaq ki, “Microsoft” 2016-cı ildə adi prosessorlardan daha çox işləyəcək “Snapdragon 835” çipinə malik noutbuklar buraxacağını açıqlayıb. Noutbuklar “ARM” prosessoru üçün optimallaşdırılmış əlavələrlə yanaşı, “Windows 10” sisteminə quraşdırılan emulyator sayəsində tam fərdi kompüter proqramlarını işə sala biləcəklər.  
Ötən il korporasiya nümayəndələri, həmçinin “ARM” versiyalı “Windows” sistemi üçün videonun göstərilməsini, “Office” əlavələrinin işə salınmasını və “Photoshop” proqramının işləməsini nümayiş etdiriblər. “Microsoft” mütəxəssisləri proqramların yubanmadan işləyəcəyini,  tərtibatçıların isə koda dəyişikliklər etməyəcəyini açıqlayıblar.
L.Ə.
www.oxu.az 
"

"“Facebook”da çoxdan gözlənilən YENİLİK“Facebook” sosial şəbəkəsində yaxın zamanlarda ikinci lent yaradılacaq.
Oxu.Az Lent.az-a istinadən xəbər verir ki, sosial şəbəkədə məsləhətlər olan yeni lent olacaq. Bununla bağlı yayılan məlumatlar təsdiqlənib.
“Facebook” idarəçilərindən biri bildirib ki, əlavə xəbərlərdə hər bir sosial şəbəkə istifadəçisi üçün əvvəlcə quraşdırılacaq populyar məqalələr, videoçarxlar və şəkillər görünəcək. Kontent birbaşa olaraq insanın maraqlarından asılı olacaq.
Qeyd edilir ki, belə yeniliyin tətbiq edilməsini istifadəçilər özləri məsləhət görüblər.
E.Ə.
www.oxu.az
"

"Fahişə və pornoaktrisaların gizli hesabları üzə çıxarılacaq“Facebook” fahişə və pornoaktrisaların gizli hesablarını axtarıb-tapmağı öyrənib.
Oxu.Az “New York Post” nəşrinə istinadən xəbər verir ki, onlar gizli hesablardan şəxsi yazışmalarında istifadə ediblər. Bundan başqa, sosial şəbəkə “müştərilər”ə onlarla əlaqəyə girmək imkanı da təqdim edib. 
“Böyüklər üçün filmlər”in iştirakçıları, fahişələr və seks sənayesinin digər nümayəndələri müşahidə ediblər ki, “Facebook” xidməti onların işlə bağlı mütəmadi olaraq istifadə etdikləri əsl hesablarını aşkar edir. Bir çoxlarında belə vəziyyətin yaranması təşviş yaradıb. Çünki onlardan bir çoxu həbs edilə bilər, bəzilərini isə müştərilər bezdirməyə başlayacaqlar. Əvvəllər bunlardan iki müxtəlif hesab vasitəsilə asanlıqla yayınmaq mümkün idi. Onlardan biri sırf şəxsi məqsədlər üçün istifadə edilib. 
İlk dəfə belə problemlə bağlı şikayət edən ""böyüklər üçün kino""ların ulduzu Ela Darlinq olub. O bildirib ki, “Facebook” onun bir çox pərəstişkarına “Siz bu insanları tanıya bilərsiniz” kateqoriyasında səhifəsini təklif etməyə başlayıb.  
A.M.
www.oxu.az
"

"""WhatsApp”dan istifadəçiləri sevindirəcək daha bir YENİLİK""WhatsApp” istifadəçiləri siyahıdakı dostları ilə olduqları yeri real vaxt rejimində paylaşmaq imkanı əldə edəcəklər. ""Live Location” adlanan funksiya servisin hazırkı sahibi – ""Facebook” şirkətindən götürülüb.
Oxu.Az BakuPost-a istinadən xəbər verir ki, şirkətin yaydığı məlumata görə, yeni funksiyadan yaxın vaxtlarda həm ""iOS”, həm də ""Android” istifadəçiləri yararlana biləcək. Şirkət bu ilin mayında oxşar funksiyanı ""Messenger”də funksionallığın genişləndirilməsi üzrə uzunmüddətli eksperiment çərçivəsində sınaqdan keçirib.
""WhatsApp” nümayəndələrinin sözlərinə görə, digər funksiyalar kimi, ""Live Location” də ""End-to-End Encryption (E2EE)” şifrləməsi ilə mühafizə olunacaq. Təhlükəsizlik üçün əlavə zəmanəti vaxtölçən təmin edəcək. İstifadəçilər olduqları yerin göstərilməsi funksiyasından istifadəni hər an söndürə və ya bunu vaxtölçənin etməsini gözləyə biləcəklər.
L.Ə.
www.oxu.az
"

"10 il sonra internetlə alış-verişin həcmi bu qədər olacaq ABŞ-da on il sonra (2027-ci ildə) internet üzərindən aparılan alış-verişin həcmi 1 trilyon dollar təşkil edəcək.
Oxu.Az xəbər verir ki, .bu barədə “FTI Consulting” şirkətinin hesabatında deyilir. 
Qeyd edilir ki, internet vasitəsilə alış-verişin dəyəri hazırda 445 milyard dollar təşkil edir. 

2020-ci ildə bu rəqəmin 600 milyard dollar,  2027-c ildə isə 1 trilyon dollar olacağı proqnozlaşdırılır. 
L.Ə.
www.oxu.az 
 
"

"“Microsoft” işçilərinə ağaclarda ev tikir – VİDEO“Microsoft” şirkəti öz əməkdaşları üçün təbiətdə evlər tikməyə başlayıb.
Oxu.Az Lent.az-a istinadən məlumat verir ki, bu evlər taxtadan düzəldilib və ağacda yerləşir.
Proqram təminatçısı nəhəngi evlərin tikintisini onunla izah edir: alimlərin araşdırması göstərir ki, təbiətdə olmaq əməkdaşların iş qabiliyyətini və yaradıcılıq imkanlarını artırır.
İstehsalçı artıq iki ev inşa edib, toplantı və konfransların keçirilməsi üçün nəzərdə tutulan otağın inşasını isə yekunlaşdırmaq üzrədir. Bütün tikililəri “Treehouse Masters” televiziya şousunun aparıcısı Pit Nelson layihələndirib. Evlərin yerləşdiyi ərazilər Wi-Fi ilə əhatə olunub, işıq çəkilib, ağacların birində kafe açılıb. Yerdə isə kreslolar düzülüb, qazla işləyən küçə kamini qoyulub, işçiləri günəş və yağışdan qoruyacaq örtük inşa edilib. Aydın havada isə örtüyün üzərində şirkətin loqotipi görünür. 

S.B.
www.oxu.az
"

"“iPhone 8” gözlənilən satış rekordunu qıra bilmədi – SƏBƏBLƏR“iPhone 8” smartfonu gözlənilən satış rekordunu qıra bilməyib.
Oxu.Az-ın Trend-ə istinadən məlumatına görə, “Apple” şirkətinin sentyabrın 12-də təqdimatını keçirdiyi “iPhone 8” və “iPhone 8 Plus” yeni modelləri artıq bir çox ölkələrdə satışa çıxarılıb. Lakin bundan əvvəlki “iPhone 7” modeli “iPhone 8”dən daha çox satılır.
Bunun səbəblərindən biri kimi noyabrda təqdimatı gözlənilən “iPhone X” modelinə görə “iPhone 8”ə marağın azalması göstərilir.
Həmçinin “iPhone 8”də “iPhone 7” ilə müqayisədə çox yenilik olmadığı üçün, həm də ucuz qiymətə görə əksər alıcıların əvvəlki modelə üstünlük verdiyi bildirilir.
Qeyd edək ki, “iPhone 8”in ABŞ-da qiyməti 699 dollardan başlayır. “iPhone X”in qiymətinin isə ən azı 999 dollar olacağı deyilir.
S.B.
www.oxu.az
"

"“WhatsApp”da yayılan bu mesaj təhlükəlidir – VİDEOSon günlər “WhatsApp” istifadəçilərinə gözdən əlil uşağın fotosu göndərilir.
Oxu.Az-ın Xəzər T-yə istinadən məlumatına əsasən, ardınca gələn səsli mesajda isə bu uşağın Almaniyada kor olaraq doğulduğu, “WhatsApp” şirkətinin hər paylaşıma görə 20 sent qazandığı və fotonun daha çox paylaşılacağı halda körpənin əməliyyat xərcləri şirkətə tərəfindən ödəniləcəyi bildirilir.
İKT üzrə mütəxəssis Samir Kərimov deyir ki, bu tip fotoların və mesajların paylaşılması ilə “WhatsApp” heç bir əlavə gəlir əldə etmir və şirkətin bu mesajlarla bağlı rəsmi açıqlaması var.
Samir Kərimovun sözlərinə görə, bəzi hallarda bu tip mesajlar xüsusi linklərlə göndərilir ki, həmin linklərə girən istifadəçilərin şəxsi məlumatları da oğurlana bilər.
İnsanların isə bu mesajlara yanaşması birmənalı deyil.
Mütəxəssislər bildirir ki, bu tip saxta mesajların qarşısını almaq elə istifadəçilərin öz əlindədir. Bu məlumatları paylaşmaq lazım deyil.

S.B.
www.oxu.az
"

"“Nar” operatoru “TaxFree” mobil tətbiqini təqdim etdi “TaxFree4U” əlavə dəyər vergisinin (ƏDV) geri qaytarılması onlayn xidmətinin bazası əsasında “Nar” operatoru ƏDV-nin qaytarılması prosesini sadələşdirəcək “Nar TaxFree” mobil tətbiqini təqdim etdi. Bu yenilik sayəsində “Nar” istifadəçiləri ölkə xaricində alış-verişə sərf etdikləri məbləğin 19%-dək olan hissəsini geri ala bilirlər. “Nar TaxFree” xidməti Almaniya, Fransa, İtaliya, İspaniya, Finlandiya və Böyük Britaniya kimi Avropa ölkələrində xərclənmiş məbləğin ƏDV hissəsinin geri qaytarılmasını təmin edir. Eyni zamanda, “TaxFree” anketinə gömrük zabitinin müvafiq möhürünü vurdurmaq və alınmış mallarla istənilən Avropa İttifaqı ölkəsini tərk etmək mümkündür.
“Nar TaxFree” tətbiqi sayəsində “Nar” abunəçiləri səyahətdə olarkən vaxtlarına qənaət edə bilirlər. Artıq bəyannamə doldurmaq və bir neçə yerdə növbəyə durmağa ehtiyac yoxdur. Üstəlik, xidmət qısa zaman ərzində mümkün olan ən yüksəkfaizli ƏDV qaytarılması praktikasını təmin edir. “Nar TaxFree” tətbiqinin ən böyük üstünlüyü isə sadəcə tərəfdaş mağazalar şəbəkəsində edilən alış-verişə görə deyil, ƏDV ödəyicisi olan bütün ticarət obyektlərində edilən alış-verişə görə ödənmiş məbləğin əlavə dəyər vergisi hissəsinin geri qaytarılmasını təmin etməsidir.
Tətbiqdən yararlanmaq üçün “6592” qısa nömrəsinə SMS göndərərək, yükləmə keçidini əldə etmək kifayətdir. 
Azərbaycan, ingilis və rus dillərində təqdim edilən mobil tətbiqdən Avropa İttifaqı ölkələri vətəndaşı olmayan bütün “Nar” istifadəçiləri istifadə edə bilərlər. “Nar TaxFree” tətbiqi haqqında daha ətraflı məlumatı nar.az internet səhifəsindən öyrənmək mümkündür. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. Mobil operator şəbəkə keyfiyyətinin davamlı təkmilləşdirilməsi strategiyası çərçivəsində səs keyfiyyətinin nəzərəçarpacaq dərəcədə artımını və səsin təmiz ötürülməsini təmin edən “HD-Voice” (High Definition Voice) xidmətini təqdim edib. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksəkkeyfiyyətli xidmət göstərir. 








www.oxu.az
"

"“Google Maps”də Günəş sistemi planetlərinin də şəkilləri olacaq“Google Maps” əlavəsində Günəş sisteminin görüntüləri yaradılıb. 
Oxu.Az Lent.az-a istinadən xəbər verir ki, bu barədə şirkətin bloqunda məlumat dərc edilib. 
İstifadəçilər planetlərə və Günəş sisteminin peyklərinə orada qeyd edilən topoqrafik obyektlərlə birgə baxa bilərlər. Qeyd edilir ki, bu işdə 1997-ci ildə fəzaya buraxılan “Kassini” zondundan alınmış şəkillərdən istifadə edilib. 
“Öz missiyası zamanı “Kassini” yarım milyona yaxın şəkil çəkib. Bu şəkillər alimlərə ilk dəfə uzaq dünyaları tanımağa imkan verib. Hazırda siz də bu yerlərdə ola biləcəksiniz, planet və peyklərə səfər edə biləcəksiniz”, - deyə müraciətdə bildirilir. 
Ümumilikdə yenilənmədə 16 fəza cismi mövcuddur. Yer planetindən başqa, Merkuri, Venera və Mars planetlərinə, həmçinin kiçik Plutona, Yupiterin və Saturnun peyklərinə də baxmaq mümkündür. 
L.Ə.
www.oxu.az
"

"""Android"" sistemi ilə işləyən smartfonlar təhlükə qarşısında""Wi-Fi"" şifrləmə protokolunda aşkar edilmiş təhlükəli boşluq nəticəsində ""Android"" sistemi ilə işləyən smartfonların 41%-i ""KRACK"" hücumu qarşısında dayanıqsızdır.
Oxu.Az ICTnews-a istinadən xəbər verir ki, ""KRACK"" hücumu yalnız simsiz marşrutlayıcıları deyil, həmçinin ""Windows"", ""iOS"" və ""macOS"" sistemi ilə işləyən kompüterləri təhdid edir, lakin ""Android"" və ""Linux"" istifadəçiləri daha böyük təhlükə ilə üz-üzədirlər. Təhlükəsiz rabitə kanalına müdaxilə edən haker məxfi informasiyanı ələ keçirə, trafiki dəyişə, zərərverici kod tətbiq edə və qanuni proqramları saxtaları ilə dəyişdirə bilər.
""Android"" və ""Linux"" sistemlərində ""Wi-Fi"" parola müdaxiləyə ehtiyac yoxdur: şəbəkənin əhatə zonasında olmaq kifayət edir. ""Google"" bu problem barədə xəbərdar edilib və 6 noyabrda təhlükəsizlik paketi çıxaracaq.
""Microsoft"" şirkəti artıq ""Windows"" sisteminin bütün dəstəklənən versiyaları üçün təhlükəsizlik paketləri çıxarıb.
Simsiz giriş nöqtəsi və qurğular arasında məlumatların təhlükəsiz ötürülməsini təmin edən ""WPA2"" (""Wi-Fi Protected Access II"") şifrləmə protokoluna müdaxilə haqda dünən məlumat yayılıb. Potensial təhlükə haqda ""US-CERT"" təşkilatı (ABŞ Daxili Təhlükəsizlik Nazirliyinin bölmələrindən biri) xəbər verib.
L.Ə.
www.oxu.az
"

"ABŞ-a kiberhücumlara azərbaycanlı rəhbərlik edib? Sankt-Peterburq şəhərində fəaliyyət göstərən və “trol fabriki” kimi tanınan Rusiya İnternet Tədqiqatları Agentliyi ötən il öz ştatının təxminən üçdə birini ABŞ-dakı prezident seçkiləri üçün ayırıb.
Oxu.Az Lent.az-a istinadən xəbər verir ki, bu barədə RBK-nın jurnalist təhqiqatında deyilir.
Bildirilir ki, ABŞ-da seçki kampaniyasının pik vaxtında – 2016-cı ilin yayında “trol fabriki”nin ABŞ bölməsində çalışanların sayı 80-90 nəfərə çatıb. Ümumilikdə qurumda 250-yə yaxın insan çalışır. ABŞ bölməsində maaşlar 80-120 min rubl olub.
Bölmənin rəhbəri kimi 27 yaşlı azərbaycanlı Ceyhun Aslanovun adı çəkilir. Lakin C. Aslanov “trol fabriki”nə bağlılığını təkzib edib.
Bu ilin avqust-sentyabrı aylarında sosial şəbəkələrin daxili araşdırmasından sonra “Facebook”, “Twitter” və “Instagram”da Rusiya “trol fabriki”nin 118 səhifəsi silinib. Bu səhifələrin 6 milyona yaxın izləyicisi var imiş. 2016-cı ildə isə paylaşımlar həftədə 30 milyon insanı əhatə edirmiş. Bundan başqa, “trol fabriki” ABŞ-da 40-a yaxın real mitinq və etiraz aksiyası təşkil edib.
Rusiyalıların əsas iş istiqaməti ABŞ-da irqi problemlərin qabardılması olub. Bundan başqa, trollar Texasın ayrılması, qeyri-leqal miqrasiya və silah gəzdirmə hüququ kimi ABŞ cəmiyyətində fikir ayrılığı yaradan mövzuları da qabardıblar.
ABŞ bölməsi əməkdaşlarının maaşlarına il ərzində 1 milyon dollar vəsait sərf olunub. Daha 200 min dollar sosial şəbəkələrdə kampaniya aparmaq və ABŞ-da aksiyaların təşkilinə xərclənib. Hazırda bölmədə 50-yə yaxın adamın çalışdığı bildirilir.
Qeyd edək ki, Rusiya ""trol fabriki""nin ABŞ seçkilərində rolu barədə ""CNN"" də təhqiqat aparıb. Təhqiqata əsasən, Rusiya dövlətinə işləyən “trol fabriki” ABŞ-da irqlərarası münasibətləri qızışdırmaq üçün internetdə “Don’t Shoot” (“Bizə atəş açmayın”) adlı kampaniya təşkil edib. Bu məqsədlə “Facebook”, “Instagram”, “Twitter”, “YouTube” sosial şəbəkələri və “Pokemon Go” mobil oyunundan istifadə olunub. Təşkilatçılar (yəni rusiyalılar) kampaniyanın “Black Lives Matter” hərəkatı aktivistlərinin apardığı kampaniya kimi görünməsi üçün hər şeyi ediblər. Telekanal bildirir ki, kampaniyanın son məqsədi bəlli deyil. Mümkündür ki, Rusiya tərəfi həm afroamerikalıları polis özbaşınalığına qarşı kütləvi etirazlara təhrik etmək, həm də digər amerikalıları “Black Lives Matter” aktivistlərinin ciddi təhlükə yaratdığına inandırmaq istəyib.
Hazırda “Don’t Shoot” kampaniyasının “Twitter”, “Facebook” və “Instagram” səhifələri bloklanıb. Lakin “YouTube”dakı kanalı hələlik işləyir. Bu kanal vasitəsilə ""CNN""-in jurnalistləri Klerk York adlı şəxsin adına qeydiyyatda olan “donotshoot.us” saytına çıxıblar. K. Yorkun izini tapmaq mümkün olmayıb. ""CNN"" əməkdaşları “Tumblr” sosial şəbəkəsində həmin saytla əlaqəli olan səhifədə 2016-cı ildə elan olunmuş müsabiqəyə rast gəlib. Müsabiqə iştirakçılarına “Pokemon Go” oyunu oynayaraq, polislərin qaradərili insanlara güc tətbiq etdiyi yerlərdə pokemonları tutmaq və onlara hadisələr zamanı ölmüş qaradərili amerikalıların adlarını vermək təklif olunub.
Oyunçuların bu şərtə əməl edib-etmədiyi barədə məlumat yoxdur. Müsabiqə təşkilatçılarının (yəni rusiyalıların) yekun məqsədi aydın olmasa da, ehtimal edilir ki, onlar qətllərin baş verdiyi yerlərdə olan insanları qəzəbləndirməyə çalışıblar. Telekanal onu da dəqiqləşdirib ki, “Facebook”da “Don’t Shoot” hərəkatına aid səhifələr “Facebook” tərəfindən bloklanan 470 səhifənin arasında olub. Həmin səhifələr vasitəsilə ABŞ-dakı seçkilərdən əvvəl siyasi reklamlar yayılıb. “Facebook” təhlükəsizlik xidmətinin direktoru Aleks Stamos bu səhifələrin Rusiyadan idarə olunduğunu bildirib və onları Sankt-Peterburqda fəaliyyət göstərən “trol fabriki” ilə əlaqələndirib.
L.Ə.
www.oxu.az
"

"“Facebook” kəşfiyyatçıları işə götürəcək“Facebook” sosial şəbəkəsi məxfi informasiyalara çıxışı olan şəxsləri işə götürməyi planlaşdırır.
Oxu.Az Lent.az-a istinadən xəbər verir ki, kəşfiyyatçıları işə götürməkdə məqsəd başqa dövlətlərin ABŞ-da seçkilərin nəticələrinə və ölkə ictimai rəyinə təsir göstərməsinin qarşısını almaqdan ibarətdir.
“Facebook” idarəçiləri hesab edir ki, məxfi informasiyalara çıxışı olan şəxslər sosial şəbəkədə dağıdıcı fəaliyyəti operativ şəkildə üzə çıxara, eləcə də, ABŞ rəhbərliyindən potensial təhlükələr barədə informasiyalar ala bilər.
“Bloomberg”ə açıqlama verən mənbə bildirib ki, məxfi informasiyalar barədə məlumatlı şəxslər, adətən, milli təhlükəsizliyin müdafiəsi ilə məşğul olan dövlət idarələrinin, eləcə də, bu qurumlarla əməkdaşlıq edən özəl sektorun təmsilçiləri olurlar. Bu cür şəxsləri işə götürmək praktikası ABŞ-da mövcuddur. Son illər ərzində bu tip mütəxəssislərə tələbat artıb.
”Facebook”un rəsmi nümayəndəsi məsələ ilə bağlı şərh verməyib. ABŞ Daxili Təhlükəsizlik Nazirliyi və Milli Kəşfiyyatı da şərh verməkdən imtina edib.
Xatırladaq ki, “Facebook” ABŞ-dakı 2016-cı il prezident seçkilərindən əvvəl Rusiya ilə əlaqəli səhifələrin siyasi reklamlar vasitəsilə seçkilərin nəticələrinə və ölkə ictimai rəyinə təsir göstərməyə çalışdığını açıqlayıb. Sosial şəbəkə 3 minə yaxın bu cür reklam-elanı silib və müvafiq məlumatları Konqresə təqdim edib. “Facebook”un qurucusu və rəhbəri Mark Zukerberq siyasi xarakterli reklam-elanların yerləşdirilməsi prinsiplərinə yenidən baxacaqlarını bildirib.
L.Ə.
www.oxu.az
"

"Dubay polisi uçan motosikletdə gəzəcək Dubay polisi bir gün onun patrul donanmasının bir hissəsi olacaq gələcəyin uçan motosikletinin sınaqlarını keçirib.
Oxu.Az Lent.az-a istinadən xəbər verir ki, texniki tərəfdən “Ferrari” və “Lamborghini” superkarları ilə təchiz olunmuş Dubayın hüquq-mühafizə orqanları yeni texnologiyalara da investisiya yatırmağa çalışır. Bu isə cinayətkarlıqla daha effektiv mübarizə aparmağa və ictimaiyyəti mühafizə etməyə imkan verəcək.  
Ötən həftə Dubayda baş tutan “GITEX Technology Week 2017” texnologiya sərgisində Rusiyanın “Hoversurf” şirkəti xüsusi olaraq yerli polis üçün tərtib edilmiş uçan elektrikli motosikletin prototipini nümayiş etdirib. İstehsalçıların sözlərinə görə, uçan motosiklet küləyin və tozun təsiri ilə ekstremal şəraitdə aparılan sınaqları uğurla keçib.
Belə ki, motosiklet havada 64 km/saat sürət yığa bilir və 25 dəqiqə uçmaq qabiliyyətinə malikdir. Həmçinin motosiklet 300 kiloqram yükü də daşıya bilir. 
Dubay polisi ümid edir ki, gələcəkdə uçan motosikletlərdən zabitlərin hadisə yerinə operativ gəlməsi üçün istifadə etmək mümkün olacaq. 
L.Ə.
www.oxu.az
"

"Smartfonlar bu səbəbdən sınır Mütəxəssislər hesab edirlər ki, müasir smartfonların sınmasının ən geniş yayılmış səbəbi şimal körpüsünün nasazlığıdır. 
Oxu.Az Lent.az-a istinadən xəbər verir ki, sistem platası çipsetinin elementlərindən biridir ki, bu da prosessorun və ya əməliyyat yaddaşının sınmasına gətirib-çıxarır.
Ən geniş yayılmış smartfon sınmalarının reytinqində ikinci yeri mütəxəssislər ekrandakı çatlara verirlər. Bu da nəinki cihazın yerə bərk düşməsi, hətta sahibinin o smartfonla qeyri-səliqəli rəftarı sayəsində də olur. 
Üçüncü yerdən beşinci yerə qədərki nasazlıqlar isə dinamiklərdəki nasazlıq, virus və hər hansı əlavəni işə salan zaman smartfonun qızmasıdır. 
L.Ə.
www.oxu.az
"

"Videozəngləri sadələşdirəcək proqram yenilənmələri həyata keçirilir “Google” şirkəti “Android” əməliyyat sisteminin idarəetməsi ilə işləyən qurğular üçün videozənglərin edilməsini sadələşdirəcək proqram yenilənmələri həyata keçirməyə başlayıb. Söhbət faktiki olaraq “Google Duo” videoçatının “Telefon”, “Kontaktlar” və  “Bildirişlər” əlavələri ilə daha sıx inteqrasiyasından gedir.
Oxu.Az ICTnews-a istinadən xəbər verir ki, hazırda yenilənmə “Pixel” və “Pixel 2” smartfonları, eləcə də, “Android One” və “Nexus” istehsal xəttindən olan smartfonlar üçün yayılır.
Şirkət əhatə dairəsinin genişləndirilməsi məqsədilə operator və istehsalçılarla birgə fəaliyyət göstərir. İnteqrasiya nəticəsində videozəng funksiyası “Google Duo” proqramından istifadə edən kontaktlar üçün “Telefon”, “Kontaktlar” və  “Bildirişlər” əlavələrində görünəcək. Funksiyanın işə salınması üçün həm zəng edən, həm də zəngi qəbul edən istifadəçidən “Google Duo” əlavəsinin quraşdırılması tələb olunur.
Bundan əlavə, “Google” videozənglər üçün “ViLTE” (Video over LTE) standartını dəstəkləməyə başlayıb. Şəbəkə operatoru standartı dəstəkləyəcəyi təqdirdə zəng üçün ondan istifadə ediləcək.
L.Ə.
www.oxu.az
"

"“Apple” şirkətinin həmtəsisçisi yeni proqram yaratdı “Apple” şirkətinin həmtəsisçisi Stiv Voznyak yeni “Woz U” onlayn təhsil proqramını istifadəyə verib. Proqram texniki təhsilin mənimsənilməsində müxtəlif insanlara yardımın göstərilməsini nəzərdə tutur.
Oxu.Az ICTnews-a istinadən xəbər verir ki, servis texnoloji sahədə karyera seçimi ilə yanaşı, İT şirkətlərinə yeni əməkdaşların təlimi üçün resurslardan istifadəyə imkan verəcək. Söhbət ilk növbədə proqram təminatı tərtibatçısı, mühəndis və s. kimi peşələrin nümayəndələrindən gedir.
Bildirilir ki, giriş kurslarından platforma istifadəçiləri pulsuz yararlana bilsələr də, gələcəkdə təlimin ödənişli olacağı gözlənilir. Kursların qiyməti barədə hələlik məlumat verilmir.
“Apple” şirkəti “iTunes U” adlı oxşar təhsil platformasına malikdir. Servisə artıq minlərlə təhsil müəssisəsi, o cümlədən dünyanın ən nüfuzlu ali təhsil ocaqları (Oksford, Kembric universitetləri, Massaçusets Texnologiya İnstitutu) qoşulub. Bölmədən yüz mindən çox ABŞ tələbəsi aktiv şəkildə istifadə edir.
L.Ə.
www.oxu.az
"

"Sadə şəkil çəkimindən smartfon fotoqrafiyasına – FOTOBu ilin əvvəllərində “Saatchi” Qalereyası “Selfiedən Özünüifadəyə” adlı incəsənət sərgisi təşkil etdi. Yeni olmasa da, ilk dəfə idi ki, smartfon fotoqrafiyası incəsənətə bu qədər yaxın idi. Fotoqrafiya sənəti dedikdə, ilk olaraq insanların ağlına Henri Kartyer-Bresson, Yosef Kudelka və Araki Nobuyoshi kimi böyük sənətkarların adları gəlir. Bu böyük ustalar tərəfindən çəkilən “həlledici” ağ-qara və canlı kadrlar bədii gözəlliyi və insan təlaşını əks etdirir.

Əllərində şüşə tutan oğlan, Henri Kartyer-Bresson (mənbə: İnternet)
Henri Kartyer-Bressonun zamanında ""Leica"" fotoparatları işlətmək, kadrı anında və yerində çəkmək insanlar üçün normal bir hal idi. İndi isə fotoqrafiya texnologiyası təkamül etdikcə və smartfonlardan geniş istifadə edildikcə, hər smartfon istifadəçisi üçün gördüyü hər şeyi çəkmək artıq çox asandır.
Smartfonların əsas mahiyyəti onların əlaqə vasitəsi olmasıdır, lakin insanlar üçün onun 1 nömrəli xüsusiyyəti şəkil çəkməkdir.  Telefonların kameraları da istifadəçilərin tələblərinə uyğun olaraq, təkamül dövrü keçir, belə ki, son illərdə yaranmış ikili kamera texnologiyası telefon kameralarını yüksək səviyyəyə çatdırdı. Fotoqrafiya tarixində əsas rol oynayan ""Leica"" ""Huawei"" ilə birlikdə ""Leica""nın ikili kamera sistemini yaratdı. Bu, təkcə smartfon fotoqrafiyası üçün dönüş nöqtəsi rolu oynamadı, həmçinin telefon kameralarından fotoqrafiya sənətində geniş istifadə edilməsinə də töhfə vermiş oldu.
“Saatchi” Qalereyasının bu il təşkil etdiyi sərgi fotoqrafiya sənətində humanist qayğını və anlıq kadrlardan yaradılmış sənət nümunələrini nümayiş etdirdi. Bu gün ən çox istifadə edilən fotoqrafiya vasitəsi olan smartfon həm də həlledici anları çəkmək, yaddaşda saxlamaq və hissləri əlaqələndirməkdə insanlara kömək edir.

""Huawei-Leica"" ikili kamera sisteminə əsaslanır, ""Saatchi"" Qalereyasının təşkil etdiyi ""selfie"" sərgisi fotoqrafiya sənətinin bədii xarakteristikasını müəyyən etdi
Fotoqrafiya tarixindəki xüsusi yeri sayəsində ""Leica"" smartfon fotoqrafiyasına daxil edilən xüsusi mədəniyyət simvoluna çevrildi. P9 seriyasının yaradılmasından bəri biz smartfon fotoqrafiya təcrübəsində böyük addım olduğunu və ikili kamera texnologiyasının dəbə çevrildiyini müşahidə edirik.
""Leica"" ilə olan əməkdaşlıq təkcə ""Huawei""in nüfuzunu yüksəltmədi, həmçinin şirkətin güclü idarə sistemində mühüm inkişafa gətirib-çıxardı. DXoMark P9 seriyasından son dərəcə məmnun olduğunu və ""Leica""nın öz təcrübəsini və gücünü smartfonlarla birləşdirmək üçün gördüyü işləri xatırladığını bildirdi.

Qeyd edək ki, ""Huawei"" ""Leica"" ilə olan yaxın əməkdaşlığı səbəbi ilə ""Leica"" markalı ikili kameraya su nişanı xüsusiyyəti əlavə etmişdir. İnsanları şəkil çəkməyə və onları sosial şəbəkələrdə paylaşmağa cəlb edən də elə ""Leica""nın bu kiçik xüsusiyyətidir. Telefon istehsalçıları və üçüncü şəxs mobil applikasiya yaradıcıları da bu trendi izləmiş və öz məhsullarına oxşar xüsusiyyətlər əlavə etmişdir. Brend marketinqi üzrə geniş təsir yaratmağa çalışarkən, bu kiçik etiket ""Leica"" markalı ikili kamera anlayışını daha da effektiv vəziyyətə gətirir.
""Leica""nın su nişanı xüsusiyyətindən təsirlənən bazardakı bütün markalar öz telefonlarına bu xüsusiyyəti əlavə etmişlər.
Bir müddət ""Leica""nın su nişanı funksiyası ilə çəkilən şəkillər “WeChat” proqramının bütün anlarında görünürdü. Çoxları üçün istifadəçilərin öz şəkillərində niyə bu funksiyadan istifadə etməyi maraqlı ola bilər. Səbəblər çoxdur: Birinci səbəb, onlar ""Leica""nın bu funksiyası ilə şəkillərini canlandırmaq istəyirlər, başqa bir səbəb, onlar paylaşdıqları şəkillərin təkrarolunmaz olmasını istəyirlər və bu da Leicanın bu funksiyasının təmin etdiyi xüsusiyyətlərlə mümkündür.

""Leica""nın su nişanı xüsusiyyəti smartfon fotoqrafiyasına hekayə əlavə edir. Brendin tarixinin fotoqrafiyanın tarixi ilə üst-üstə düşməsi sayəsində su nişansız çəkilən şəkillərlə müqayisədə bu xüsusiyyətdən istifadə edilərək, çəkilən şəkillərin daha çox “hekayəsi” olur.
""Huawei"" və ""Leica"" müvəffəqiyyətlə bu trendi həyata keçirərkən çox az insan bilirdi ki, su nişanı xüsusiyyətinin “canlı” hala salınması ilə bağlı ""Huawei"" daxilində heç bir razılıq əldə edilməmişdi. Bəzi proqram yaradıcıları su nişan xüsusiyyətli kameraların çoxdan istehsal edilməsinə baxmayaraq, onları hələ almamışdı. ""Huawei""in daxili kameraları su nişan xüsusiyyətinin, həmçinin hava, tarix və s. kimi məlumatlardan da istifadə etməsini təmin edir. Lakin bu xüsusiyyətdən çox nadir hallarda, 10 milyonda bir istifadə edilir. Bu xüsusiyyətlərin reallaşdırılması baxımından ""Leica""nın su nişan xüsusiyyəti və su nişan xüsusiyyətli kamera arasında, demək olar ki, heç bir fərq yoxdur.
Mikroinnovasiyanın səbəbi yaradıcıların bu faktdan ilham almalarıdır: Fotoqrafiya həvəskarları müəllif hüquqlarını vurğulamaq və insanlara eynisini necə etməyi göstərmək üçün əksər hallarda su nişan xüsusiyyətindən istifadə edərək, cihaz, parametrlər və s. kimi məlumatlarla öz şəkillərini işarələyirlər: Asan şəkildə paylaşım və daha çox istinad edilən məlumatlar: ""Huawei""in ilk növbədə etmək istədiyi budur. Müxtəlif müzakirələrdən sonra lazımsız parametrlər çıxarıldı və yalnız ""Leica"" ikili kamerasının su nişanı xüsusiyyəti istifadəyə davam etdi. Təəccüblüdür ki, bu sadə xüsusiyyət ""Leica"" ikili kamerasının tanınmasına səbəb oldu və insanları şəkil paylaşmaq üçün həvəsləndirdi.

BBS (elektron elan lövhəsi) istifadəçiləri insanlara gözəl şəkil çəkməyi öyrənmək üçün müxtəlif parametrlər təqdim edir (Mənbə: İnternet)
""Huawei"" su nişan xüsusiyyəti gələcəyin planlaşdırılması ilə bağlı mühüm tədbirlər görür. ""Leica""nın su nişan xüsusiyyəti sosial şəbəkədə məşhurlaşdıqdan sonra bir çox telefon istehsalçısı buna davam etdi. Bəzi üçüncü şəxs applikasiyalar hətta bu xüsusiyyəti kopyaladılar. İstifadəçilər bu xüsusiyyətdən istifadə edərək, müxtəlif fotoqrafiya təcrübələri yaşayacaqlarına ümid edirlər.
Şübhəsiz, ""Huawei"" ""Leica""nın su nişanı xüsusiyyətindən istifadə etməyə davam edəcək, lakin bunu məhdud şəkildə edəcək. Əslində siz “selfie” rejimində su nişan xüsusiyyətinin deaktiv edildiyini görmüş olmalısınız. Siz bu xüsusiyyətdən yalnız bir neçə rejimdə istifadə edə bilərsiniz. Bu xüsusiyyətdən sui-istifadə etmək, əslində, ""Huawei"" və ""Leica"" markalarının sonunu gətirir.
Smartfon fotoqrafiyası sənətində bir neçə dönüş nöqtəsi olmuşdur. Fotoqrafiya tarixində ən böyük marka olan ""Leica"" smartfonları yalnız peşəkarlıqla deyil, gələcəkdə daha çox imkanla təmin edir.
www.oxu.az
"

"""YouTube"" proqramında videonu avtomatik işə salan funksiya tətbiq ediləcək""Google"" şirkəti ""YouTube"" proqramında tez-tez yeni funksiyaları sınaqdan keçirir. Bu dəfə internet nəhəngi çarxların avtomatik işə salınmasını yoxlayıb. Bu haqda ""Androidcentral"" nəşri yazır.
Oxu.Az ICTnews-a istinadən xəbər verir ki, indi ""Əsas"" vərəqindəki video avtomatik olaraq səssiz şəkildə, amma subtitrlərlə birgə işə salınacaq. Videoçarx lap əvvəldən başlayacaq və istifadəçi onu izləyənədək davam edəcək.
İstifadəçinin icazəsi olmadan avtomatik işə salınan videolar, adətən, narahatçılıq yaradır, amma ""YouTube""da bu funksiya yaxşı realizə olunub. Səsin əvəzinə subtitrlərdən istifadə edilməsi faktı sözügedən funksiyanı daha az yorucu edir. Bundan başqa, istəkdən asılı olaraq, bu funksiyanı istənilən an deaktiv etmək olar.
L.Ə.
www.oxu.az
"

"Mobil operatorların gəlirləri artıb Cari ilin yanvar-sentyabr ayları ərzində informasiya və rabitə müəssisələri 1266,1 milyon manatlıq xidmət göstərib.
Oxu.Az xəbər verir ki, göstərilən xidmətlərin 72,6 faizi əhali tərəfindən istehlak olunub.
2016-cı ilin eyni dövrü ilə müqayisədə informasiya və rabitə xidmətlərinin dəyəri real ifadədə 6,2 faiz artıb. Gəlirin 81,2 faizi qeyri-dövlət sektorunun payına düşüb. 
Xidmətlərdən əldə edilən gəlirin 50,2 faizi və ya 635,8 milyon manatı mobil telefon rabitəsi sahəsində formalaşıb.
Xatırladaq ki, cari ilin yanvar-avqust aylarında xidmətlərdən əldə edilən gəlirin 49,8 faizi və ya 552,8 milyon manatı mobil telefon rabitəsi sahəsində formalaşmışdı.
L.Ə.
www.oxu.az
"

"Havanın pisləşməsi mobil şəbəkəyə təsir edir?Güclü külək mobil rabitə şəbəkəsinin işinə mənfi təsir göstərir.
Oxu.Az Trend-ə istinadən xəbər verir ki, bunu ""Bakcell"" şirkətinin icraçı direktoru Nikolay Bekers deyib.
Onun sözlərinə görə, siqnalın çatdırılması üçün həm fiber-optik rabitə xətlərindən, eləcə də, simsiz rabitədən istifadə olunur: ""Simsiz texnologiyadan danışarkən burada söhbət mikrodalğalar vasitəsilə siqnal ötürülməsindən gedir. Hava şəraiti pisləşdikdə, yəni Azərbaycan üçün xarakterik olan küləklər olduqda, rabitə keyfiyyəti azala bilər"".
N.Bekers mobil rabitə siqnalının qəbulunun zəif olduğu və ya heç olmadığı zonaların olmamasını da istisna etməyib.
O vurğulayıb ki, bu problemin qarşısının alınması üçün şirkət tərəfindəm 3G əhatə dairəsinin artırılması ilə bağlı işlər həyata keçirilib: ""20-30 kilometrlik əhatə dairəsi olan bir baza rabitə keyfiyyətini əhəmiyyətli dərəcədə artıra bilər. Biz tikinti və genişləndirmə zamanı yüksək keyfiyyətli avadanlıqdan istifadə edirik. Bu gün artıq, demək olar ki, biz şəbəkənin əhatə səviyyəsinə görə yüksək göstəricilər əldə etmişik"".
E.Ə.
www.oxu.az
"

"Bölgələrdə ünsiyyət məhdudiyyətli gənclər üçün “Təlim məktəbi” layihəsi davam edir“Nar” və “Uğur Akademiyası” tərəfindən təşkil edilən bölgələrdə “Təlim məktəbi” layihəsinin ikinci mərhələsi start götürdü. Göygöldə həyata keçirilən layihə təcrübəli mütəxəssislər və peşəkar psixoloqun iştirakı ilə reallaşdırılır. Təlim iştirakçılarının smartfon təmiri, dərzilik və bərbərlik kurslarında iştirak etməsi nəzərdə tutulub. Bölgələrdə bir ilk olaraq həyata keçirilən layihə rayon icra hakimiyyəti və Ailə, qadın və uşaq problemləri üzrə dövlət komitəsinin regional mərkəzi tərəfindən dəstəklənir. 
“Təlim məktəbi” layihəsi “Nar” tərəfindən reallaşdırılan və fiziki məhdudiyyətli gənclərin cəmiyyətə inteqrasiyası üçün nəzərdə tutulan bir layihədir. Layihə çərçivəsində Göygöl və ətraf bölgələrdən olan 20-dən çox yerli sakinin iki həftə boyunca üç istiqamət üzrə peşə təlimi alması nəzərdə tutulub. Bölgələrdə “Təlim məktəbi” layihəsinin davamlı olaraq reallaşdırılması planlaşdırılıb.  
“Təlim məktəbi” layihəsi ilk olaraq Bakıda start götürüb və ümumilikdə 75 nəfər tələbənin iştirakı ilə həyata keçirilib. “Nar”ın təşəbbüsü ilə təmənnasız həyata keçirilən layihənin məqsədi ünsiyyət məhdudiyyətli gənclərin bilik və bacarıqlarını artırmaq, onların gələcək karyeralarına töhfə vermək və mənəvi dəstək göstərməklə cəmiyyətə inteqrasiya etdirməkdir. Təşkilatçılar “Təlim məktəbi”ni bitirən gəncləri diqqət mərkəzində saxlayaraq, onların işlə təmin olunmasına yardımçı olurlar. Layihənin bölgələrdə həyata keçirilməsinə Zaqatala rayonunda start verilib. 
Artıq 3 ildən çoxdur ki, “Nar” korporativ sosial məsuliyyət (KSM) strategiyası çərçivəsində fiziki məhdudiyyətli Azərbaycan vətəndaşlarının cəmiyyətə inteqrasiyası istiqamətində müxtəlif addımlar atır. Yerli biznes mühiti üçün nümunə olaraq qeyd etmək lazımdır ki, 11 nəfər ünsiyyət məhdudiyyətli şəxs hazırda “Nar”ın əməkdaşı olaraq fəaliyyət göstərir. Mobil operator bu qəbildən olan sosial layihələri genişləndirməyi və  bənzər təşəbbüslərə dəstəyi davam etdirməyi nəzərdə tutur.
“Nar”ın KSM strategiyası haqqında ətraflı məlumatı nar.az internet səhifəsindən öyrənmək olar. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq, qısa müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. Mobil operator şəbəkə keyfiyyətinin davamlı təkmilləşdirilməsi strategiyası çərçivəsində səs keyfiyyətinin nəzərəçarpacaq dərəcədə artımını və səsin təmiz ötürülməsini təmin edən “HD-Voice” (High Definition Voice) xidmətini təqdim edib. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksək keyfiyyətli xidmət göstərir.  
www.oxu.az
"

"Bu parkda pulsuz ""Wi-Fi"" olacaq ""Bakı Telefon Rabitəsi"" MMC paytaxtın ""İzmir"" parkında pulsuz ""Wi-Fi"" şəbəkəsinin qurulması üzrə iş aparır.
Oxu.Az  MMC-yə istinadən xəbər verir ki, operatorun planına ""Nərimanov"" parkında (eyniadlı metrostansiyasının yaxınlığında) ""Wi-Fi"" xidmətinin təqdim edilməsi də daxildir. Hazırda bu parkda şəbəkə sınaq mərhələsindədir.
Qeyd edək ki, simsiz internet şəbəkəsinin genişləndirilməsi üzrə işlər mart ayından “İctimai Wi-Fi” layihəsi çərçivəsində aparılır. Hazırda bu şəbəkəyə “İçərişəhər” dövlət tarix-memarlıq qoruğu, Dənizkənarı Milli Park, Heydər Əliyev Mərkəzinin parkı, ""Qış parkı"", ""Zabitlər"" parkı, ""Sahil"", ""Axundov"", ""Sabir"", ""Xaqani"", ""Hüseyn Cavid"", ""Səməd Vurğun"" və ""Muğan"" bağları daxildir.
Xidmət işə salındıqdan indiyədək şəbəkəyə 1 milyona yaxın qoşulma qeydə alınıb.
www.oxu.az
"

"""Microsoft"" şirkəti Atlantik okeanın dibi ilə internet kabeli çəkdi""Microsoft"" şirkəti Atlantik okeanın dibi ilə ""Marea"" adlı  internet kabelinin çəkilməsi üzrə işləri başa çatdırıb. Yeni internet kabelinin buraxılış qabiliyyəti saniyədə 160 Tbit təşkil edir ki, bu da adi ev internet xəttinin orta sürətindən 16 milyon dəfə çoxdur.
Oxu.Az ICTnews-a istinadən xəbər verir ki, ABŞ-ın Virciniya ştatının sahilini İspaniyanın Bilbao şəhəri ilə birləşdirən təxminən 6,6 min km uzunluğunda və 4500 ton ağırlığında olan kabel okeanın dibi ilə çəkilib.
""Microsoft"" şirkətinin məlumatına görə, yeni kabelin böyük buraxılış qabiliyyəti internet və ""bulud"" xidmətlərinə artan tələbatı təmin etməyə kömək edəcək. ""Brookings""in araşdırmasına görə, 2020-ci ilədək 5 milyard nəfər internetə çıxış imkanına malik olacaq ki, bu da indiki göstəricidən təxminən iki dəfə çoxdur.
L.Ə.
www.oxu.az
"

"İnsanın şəxsiyyətini onun yerişinə görə təyin edən texnologiyaÇinli alimlər tərəfindən hazırlanmış yeni biometrik eyniləşdirmə texnologiyası insanın şəxsiyyətini onun yerişinə görə təyin edəcək. Sistemin işləməsi üçün yalnız hədəfdən 50 metr məsafədə kamera lazımdır.
Oxu.Az ICTnews-a istinadən xəbər verir ki, yeni texnologiya hərəkətin ritmi, sürəti və başqa xüsusiyyətləri daxil olmaqla, unikal yeriş ""təsvir”inə əsaslanır. Çin Elmlər Akademiyasının nəzdində fəaliyyət göstərən Avtomatlaşdırma İnstitutunun elmi işçisi deyib ki, yeni texnologiya gözün qüzehi qişasının skanerləri ilə müqayisədə dəfələrlə sürətli işləyir.
Tanıma sürəti 200 milli-saniyəyə (insanın göz qırpmağı 300-400 ms təşkil edir) bərabərdir. Alimin sözlərinə görə, alqoritm 1000 kv.metr sahədə 1000-dək insanı tanımaq qabiliyyətinə malikdir.
Biometrik eyniləşdirmə sistemləri Çində hər yerdə tətbiq olunur. Ölkənin 4 şəhərində dörd yol ağızlarında qurulmuş kameralar küçə hərəkəti qaydalarını pozan piyadaları müəyyənləşdirir, Pekin ictimai parkında tualet kağızını oğurlayan şəxslərlə mübarizə aparmağa kömək edir.
L.Ə.
www.oxu.az
"

"Qatlanan korpusu olan ""iPhone"" istehsal ediləcək""Apple"" şirkəti qatlanan korpusu olan ""iPhone"" istehsal edəcək.
Oxu.Az Ölkə.Az-a istinadən xəbər verir ki, şirkət artıq istehsala başlayıb. Yeni model üzərində ""LG"" şirkətinin bir qrup mühəndisi də çalışır.
""LG"" mühəndisləri ""iPhone"" üçün qatlanan ""OLED"" ekranı hazırlayırlar. ""LG İnnotek""də yaradılan başqa komanda isə qatlanan çap platası üzərində işləyir. Bu plata qatlanan korpusa quraşdırılacaq.
Bildirilir ki, qatlanan telefon 2020-ci ildə satışa çıxacaq.
L.Ə.
www.oxu.az
"

"Dünyanın ən yaxşı ikili modullu kamerası ilə təchiz olunmuş, yeni ""Samsung Galaxy Note 8"" smartfonu Bizim həyatımız, kamera obyektivi ilə təcəssüm etdirməyə çalışdığımız xatirələrdən ibarətdir. Lakin anı canlandırıb, hər bir detalı təsvir etmək mümkündürmü? İkili kamera ilə mümkündür! ""Samsung Galaxy Note 8"" arxa panelində iki ədəd 12 MP-lik əsas kamera yerləşən yeni premial smartfondur. İkinci sensor birinci sensorun “görmədiyi” və ötürə bilmədiyi detalları əhatə etmək üçün nəzərdə tutulub. Hər iki kameranın təmamilə ayrı-ayrı iş prinsipi var. 
Əsas kamera geniş bucaqlı f/1,7 diafraqmalı obyektiv ilə təchiz olunub, ikinci isə, ensiz f/2,4 diafraqmasına malikdir və hərəkətdə olan obyektləri daha asan çəkir. Əsas iki kamera ilə yanaşı, ön paneldə 8-iz MP, f/1,7 diafraqmalı selfi kamerası quraşdırılıb.  
Boke effekti günümüzdə çox populyardır. Yeni smarfonlarda Boke təsviri əldə etmək üçün ikinci kameranın imkanlarından istifadə olunur. Bunun üçün ""Samsung Galaxy Note 8""-də ""Live Focus"" nəzərdə tutulub.  Bu funksiya sayəsində siz şəkildəki arxa fonun ""yayılma"" dərəcəsini (gücünü) həm şəkil çəkərkən, həm də hazır təsvir aldıqdan sonra tənzimləyə bilərsiniz. Həmçinin, bu zaman hər iki kameradan əldə olunan görüntü fotoqalereyanıza əlavə ediləcək.   Bəli, yeni smartfonlarla əvvəlcə şəkili çəkib, sonra rejimləri seçmək olar. Bunun üçün, sadəcə,  ""Live Focus"" funksiyasını aktiv etmək kifayətdir. Şəkili çəkdikdən sonra fotoqalereyanızdan görüntünü seçərək,  geniş bucaqlı və uzun fokuslu variantlar arasında seçə bilər, ""Food"" və ya ""Pro-White Balance"" kimi effektləri tətbiq edə bilərsiniz. 
Yeni smartfonların əsas xüsusiyyətlərindən biri ""Samsung""un dünyada ilk dəfə olaraq optik tənzimlənməni hər iki modul üçün istifadə etməsidir.  İndi  aydın şəkilləri və ""slow motion"" videoları iki qat zoom ilə çəkmək mümkündür. Bir çox smartfon optik ""böyütmə"" ilə təchiz olunub, amma bu funksiyadan zəif işıqlandırma şəraitində istifadə zamanı cihaz ensiz diafraqmalı kameranı deyil, məhz işıq qüvvəti daha çox olan enli bucaqlı kameradan istifadə edir. Bununla da obyekti “yaxınlaşdırarkən” rəqəmsal əvəzinə optik zoomdan istifadə olunur və nəticədə şəkilin keyfiyyəti azalaraq, detalizasıyası pozulur. Amma ikici kameranın yüksək işıq qüvvəsinə malik olması (f/2,4) və optik tənzimlənmə sayəsində ""Galaxy Note 8""-də bu hal yaşanmır. Buna görə də yeni smarfonlarla səkillər daha aydın və dəqiq alınır. Əlavə olaraq birinci kameranın köməyi ilə də bir toxunuşla hətta qaranlıqda belə əla şəkillər əldə edə bilərsiniz. ""Galaxy Note 8""-in  enli bucaq kamerası 1.4 mkm pikseli və F1.7 diafraqması sayəsində daha çox işiq toplayır və Dual Pixel texnologiyasının köməyi ilə fokusu daha tez və dəqiq əldə edir.
Əlavə olaraq qeyd etmək lazımdır ki, ikili kameranın yaradılması ideyası 2007-ci ildə ilk olaraq ""Samsung"" tərəfindən  irəli sürülüb. Belə ki, 10 il bundan əvvəl istehsalçı Koreya bazarı üçün SCH-B710 adlı iki kameralı modelini satışa çıxarıb. Bu telefon “şəkil içində şəkil” (Picture In Picture, PIP), funksiyası ilə təchiz olunmuşdu və 3D formatında çəkiliş aparmaq imkanı yaradırdı. ""Samsung"" yeni ideyalar yaradan və dünya trendlərinin mərkəzində olan bir şirkətdir. Buna görə ""Samsung Galaxy Note 8"" — qüsursuz, müasir tələblərə cavab verən smartfondur.  Burada siz dünyada mövcud bütün maksimal xüsusiyyətlərə malik, iki qat zoomlu və portret rejimli ən yaxşı kameralardan birinə sahib olan bir smartfon əldə edirsiniz. Üstəlik, bu siyahıya zövqlü, sərhədsiz dizayn və müasir çoxfunksiyalı Stilusu da əlavə etmək olar. 
""Samsung Galaxy Note 8"" smartfonu haqqında əlavə məlumatı Baku Electonics, İrşad Electronics, Kontakt Home, Maxi.az və Soliton mağazalar şəbəkəsindən əldə edə bilərsiniz. 
www.oxu.az
"

"Su keçirməyən elektron kitabABŞ-ın ""Amazon"" şirkəti təkmilləşdirilmiş su keçirməyən elektron kitab – ""Kindle Oasis""i təqdim edib.
Oxu.Az Lent.az-a istinadən xəbər verir ki, kitabın yeni versiyası 4G şəbəkələri üzrə mobil internetə daha sürətli qoşulmaq imkanına malikdir. Ekranın ölçüsü 7 düymdür (17,78 sm). Kitabın ölçüsü və parlaqlığı artırılıb. Batareyanın tutumu da artırılıb və cihaz bir dəfə doldurulmaqla, 6 həftəyə qədər işləyir. ""Kindle Oasis"" ""Bluetooth""a da qoşulur.
Yeni cihazın 32 Gb yaddaşa malik versiyası ABŞ-da 350 dollardan satışa çıxarılacaq. Baza versiyası isə (8 Gb yaddaş və 4G-yə qoşulma olmadan) 250 dollardır.
L.Ə.
www.oxu.az
"

"Yeni ""iPhone 8"" alanları peşman edir - SƏBƏBABŞ istehsalçısı ""Apple""ın sentyabrda təqdim etdiyi smartfonlar ətrafında səs-küy səngimir. Belə ki, bu modellərdə yeni defekt aşkar olunub.
Oxu.Az-ın məlumatına əsasən, Tayvan, Yaponiya, Kanada və digər ölkələrdə yeni ""iPhone 8"" və ""iPhone 8 Plus""ı əldə edənlər bir müddət sonra smartfonlarında yaranan problemlərdən şikayət ediblər:



Hazırda yeni modellərin bu cür şişməsi ilə  bağlı yeddi şikayət məlumdur. Hələ ki, bütün əlamətlər problemin batareya ilə bağlı olduğunu göstərir, lakin ""Apple"" hər hansı qərarla bağlı tələsmir. 
Şirkətdə, sadəcə olaraq, nasazlığın aradan qaldırılması üzərində iş aparıldığını bildiriblər. 
Təsdiq olunmamış məlumata əsasən, ""Apple""ın yeni smartfonlarında ""Amperex Technology Limited""in istehsalı olan batareyadan istifadə olunur. Şirkət alternativ batareya növləri üzərində işləyir. 
N.O.
www.oxu.az
"

"Nazirliklərin ""like"" reytinqi - ""Facebook""da kim məşhurdur?Bir neçə ildir ki, sosial medianın həyatımıza tam nüfuz etməsi ilə informasiya almaq və yaxud ötürmək kimi anlayışlar həm dövlət qurumları, həm jurnalistlər, həm də sadə vətəndaşlar üçün xeyli asanlaşıb.
Bu tendensiya dünya təcrübəsində artıq formalaşsa da, ölkəmizdə hələ yeni-yeni öz effektini verməyə başlayır.
Artıq rəsmi dövlət qurumları informasiyaları sayt və yaxud mətbuat xidməti vasitəsilə yox, sosial şəbəkələrdən  yaymağa üstünlük verir. Son aylarda sosial şəbəkələrdə fəaliyyətini gücləndirən dövlət qurumları arasında nazirliklərin səhifələrini xüsusi qeyd etmək olar.
Oxu.Az xəbər verir ki, Qafqazinfo nazirlik səhifələrinin sosial şəbəkələrdəki bu imkanlardan nə dərəcə yararlandığını araşdırmağa çalışıb. Məlum olub ki, rəsmi qurumlardan cəmi ikisi ""Facebook""da rəsmi qeydiyyatdan keçib. Səhifələrdə müntəzəm olaraq gündəlik məlumatlar paylaşılsa da, aktivlik çox aşağıdır.
Ekologiya və Təbii Sərvətlər Nazirliyi

Hazırda sosial şəbəkələrdə aktiv fəaliyyət göstərən dövlət qurumlarından biri olan bu nazirliyin səhifəsini 12 mindən çox adam izləyir. Səhifədə gündəmə və görülən işlərə uyğun olaraq paylaşımlar edilir. Daimi olaraq maraqlı məlumatlar paylaşılır. 
Səhifə izləyicilərinin sayı çox olmasa da, digər nazirlik səhifələrinə nisbətən aktivlik xeyli yüksəkdir. Belə ki, paylaşımlara təxminən 180 bəyənmə gəlir.
İqtisadiyyat Nazirliyi

Səhifəni təqribən 5 min şəxs bəyənib. İstifadəçilərə görülmüş işlərlə bağlı gündəlik informasiya verilir. Ancaq səhifədə aktivlik çox aşağıdır. Xəbərlərə 20-30 bəyənmə gəlir.
Səhifədə yazılan mesajlara gün ərzində cavab verilir.
Nəqliyyat, Rabitə və Yüksək Texnologiyalar Nazirliyi

Nazirliyin səhifəsi 11 min 175 şəxs tərəfindən bəyənilib və gündəmə, görülən işlərə uyğun paylaşımlar edilir. Səhifədə paylaşımlara ortalama 60 bəyənmə gəlir.
Gənclər və İdman Nazirliyi

Dövrün tələblərinə uyğun olaraq, sosial şəbəkələrdə aktivlik nümayiş etdirməli olan bu nazirliyin ""Facebook"" səhifəsinə sonuncu xəbər 2015-ci ildə yerləşdirilib. I Avropa Oyunlarından sonra səhifədə hər hansı bir informasiya yer almayıb. 
Hazırda səhifənin 10 min izləyicisi var.
Təhsil Nazirliyi

Sosial şəbəkələrdə aktiv olan dövlət müəəssisələrindən biridir. 86 mindən çox izləyicisi olan səhifədə gündəlik vacib informasiyalar yerləşdirilir. Bununla yanaşı, sosial kampaniyalar və sosial çarxlar da yer alır. Səhifə paylaşımlarına ortalama 80 bəyənmə gəlir.
Səhifənin mesaj bölməsi birbaşa olaraq sayta bağlıdır və elektron məktublara 1 həftə ərzində cavab verlir.
Səhiyyə Nazirliyi

48 min izləyicisi olan səhifədə müntəzəm olaraq nazirlik tərəfindən keçirilən tədbirlərlə bağlı informasiyalar yer alır. Ancaq hazırda səhifənin aktivliyi çox aşağıdır. Belə ki, paylaşımlara təxminən 8 bəyənmə gəlir.
Səhifədə mesajlara operativ cavab verilir.
Müdafiə Nazirliyi

Rəsmi qeydiyyatdan keçmiş iki nazirlik səhifəsindən biri olmaqla yanaşı, xəbərlər də gündəlik olaraq 3 dildə yayımlanır. Aprel hadisələrində yaradılaraq bir gün ərzində 100 min istifadəçi qazanan səhifənin hazırda 141 min izləyicisi var. 

Videolara 3 min, 5 min bəyənmə gəldiyi təqdirdə, gündəlik xəbərlərə ortalama 30 bəyənmə gəlir.
Kənd Təsərrüfatı Nazirliyi

Səhifəni 14 minə yaxın insan bəyənsə də, hazırda aktivliyi yüksək dövlət qurumlarındandır. Səhifədə gündəlik informasiyaların paylaşılması ilə yanaşı, istifadəçilərin sualları da müntəzəm olaraq cavablandırılır. Səhifə paylaşımlarına 100-ə qədər bəyənmə gəlir. 
Səhifəyə yazılan mesajlar isə bir neçə dəqiqə ərzində cavablandırılır. 
Vergilər Nazirliyi

Nazirliyin səhifəsi  44 min 500 şəxs tərəfindən bəyənilib. Gündəmə və görülən işlərə uyğun paylaşımlar edilir. İstifadəçilərin sualları müntəzəm olaraq cavablandırılsa da, səhifədə aktivlik xeyli aşağıdır. Belə ki, paylaşımlara ortalama 30 bəyənmə gəlir.
Xarici İşlər Nazirliyi

9 minə yaxın izləyicisi olan səhifə nazirlik tərəfindən rəsmi qeydiyyatdan keçirilib. Səhifənin aktivliyi yüksək olmasa da, keçirilmiş görüş və tədbirlərlə bağlı müntəzəm olaraq paylaşımlar edilir. İnformasiyalar həm Azərbaycan, həm də ingilis dilində təqdim olunur.
Mesajlara gün ərzində cavab verilir. 
Daxili İşlər Nazirliyi

9 minə yaxın izləyicisi olan səhifə, demək olar ki, son bir ayda aktiv fəaliyyətə başlayıb. Səhifədə xəbərlər  müntəzəm olaraq yerləşdirilsə də, səhifənin aktivliyi aşağıdır. Belə ki, paylaşımlara ortalama 20 bəyənmə gəlir.
Əmək və Əhalinin Sosial Müdafiəsi Nazirliyi

Nazirliyin səhifəsi 43 min 200 şəxs tərəfindən bəyənilib və gündəmə və görülən işlərə uyğun olaraq paylaşımlar edilir. Ancaq səhifədə aktivlik xeyli aşağıdır. Belə ki, paylaşımlara ortalama 25 bəyənmə gəlir.
Maliyyə Nazirliyi

7 min şəxsin bəyəndiyi nazirlik səhifəsində məlumatlar müntəzəm olaraq yerləşdirilir. Ancaq səhifədə aktivlik xeyli aşağıdır. Belə ki, paylaşımlara təxminən 30 bəyənmə gəlir.
Mədəniyyət və Turizm Nazirliyi 

17 min izləyicisi olan səhifənin adı birbaşa olaraq ingilis dilində təqdim olunsa da, informasiyalar, sadəcə, Azərbaycan dilində yerləşdirilir. Səhifədə müntəzəm olaraq tədbirlərlə bağlı məlumatlar paylaşılır və paylaşımlara ortalama 80 bəyənmə gəlir. 
Müqayisə üçün qeyd edək ki, Gürcüstanın Turizm Nazirliyinin rəsmi səhifəsinin 420 min izləyicisi var. Səhifədə tanıtım çarxları və sosial layihələr reklam vasitəsilə təqdim olunur. 5 milyon baxış sayı olan videolar var. Bu rəqəm Azərbaycanda 2 mindən artıq deyil.
Ən az izləyicisi olan nazirliklər isə bunlardır:
Müdafiə Sənayesi Nazirliyi
Nazirliyin səhifəsinin 2 min izləyicisi var. Səhifədə məlumatlar müxtəlif aralıqlarla yerləşdirilir. Paylaşımlara isə ortalama 10 bəyənmə gəlir.
Fövqəladə Hallar Nazirliyi
Nazirlik səhifəsinin aktivliyi kafi olsa da, cəmi 1000 izləyicisi var. Səhifədə müntəzəm olaraq nazirlik tərəfindən keçirilən tədbirlələ bağlı informasiyalar yer alır.
Ədliyyə Nazirliyi
1100 nəfərin izlədiyi səhifədə ilk və son məlumat 2011-ci ildə paylaşılıb.
E.Ə.
www.oxu.az
"

"Facebook-da qlobal problem yaranıb – FOTOOktyabrın 11-də, axşam saatlarında Facebook sosial şəbəkəsinin işində qlobal problem yaranıb.
Oxu.Az-ın xəbərinə görə, Azərbaycan, Rusiya, ABŞ və Avropada istifadəçilər saytın işində yaranmış problem barədə məlumat veriblər.
Sosial şəbəkə istifadəçiləri bildirirlər ki, saytda girən zaman səhifə yüklənmir və belə bir məlumat çıxır:
“Hazırda saytın fəaliyyətində yaranmış problemə görə, siz hesabınıza daxil ola bilmirsiz. Ümid edirik ki, yaxın vaxtlarda problem öz həllini tapacaq”.



S.B.
www.oxu.az
"

"Hakerlər “WhatsApp” yazışmalarınızı oxuya biləcəklər Hakerlər “Facebook” şirkətinə məxsus “WhatsApp” messencerində sizin şəbəkədə keçirdiyiniz vaxtı, kimlə ünsiyyət saxladığınızı öyrənə bilərlər. Bu halda onlayn statusu göstərən funksiyanın deaktiv edilməsi kömək etməyəcək.
Oxu.Az ICTnews-a istinadən xəbər verir ki, qurğuya müdaxilə üçün hansısa bir qeyri-adi qabiliyyətə malik olmaq lazım deyil.
Proqramlar haqda orta təsəvvürə malik olan istənilən noutbuk  sahibi internet aktivliyi haqda fərdi məlumatları ələ keçirmək qabiliyyətinə malikdir. Onlayn status əsas boşluqdur. “Google Chrome” brauzeri üçün genişlənməni quraşdıraraq, istifadəçidən xəbərsiz onun fəallığını qeydə almaq olar.
Əldə edilmiş məlumatları araşdıraraq, kimin kimlə yazışmasını bilmək mümkündür.
L.Ə.
www.oxu.az
"

" “Apple” serial çəkəcək “Apple” korporasiyası tanınmış rejissor Stiven Spilberqə məxsus olan “Amblin Television” şirkəti ilə müqavilə imzalayıb.
Oxu.Az Lent.az-a istinadən xəbər verir ki, müqaviləyə əsasən, məşhur “Amazing Stories” (“Qəribə hadisələr”) serialının davamı kimi 10 yeni bölüm hazırlanacaq. Hər bölümün büdcəsi 5 milyon dollardan çox olacaq.
Bu serial “Apple”ın ilk televiziya layihəsidir. Hazırda layihənin detalları və süjet gizli saxlanılır. S.Spilberqin layihədə icraçı prodüser vəzifəsini tutacağı gözlənilir. Populyar ssenarist və prodüser Brayan Fullerin də işə cəlb olunacağı bildirilir.
Qeyd edək ki, “Amazong Stories” S. Spilberqin ideyası ilə çəkilən fantastik teleserialdır. İlk nümayiş 1985-ci ilin sentyabrından 1987-ci ilin aprelinə qədər olub. Serial 5 dəfə “Emmy” alıb.   
L.Ə.
www.oxu.az
"

"Qlobal kompüter sektorunun vəziyyəti açıqlandı Gartner” analitik şirkəti 2017-ci ilin üçüncü rübü üzrə qlobal kompüter sektorundakı vəziyyəti açıqlayıb.
Oxu.Az ICTnews-a istinadən xəbər verir ki,  hesabat dövründə dünyada təxminən 67 milyon masaüstü və noutbuk istehsal edilib ki, bu da ötən illə müqayisədə 3,6% azdır.
""EMEA (Avropa, Yaxın Şərq, Afrika), Yaponiya və Latın Amerikası daxil olmaqla əsas regionlarda fərdi kompüter (FK) sənayesində sabitləşmə əlamətlərinə baxmayaraq, Amerika bazarının həcminin azalması öz təsirini göstərib – “Gartner” şirkətinin baş analitiki Mika Kitaqava deyib. “Windows 10” sisteminin quraşdırılması nəticəsində kompüterlərə artan korporativ tələbat bütün regionlarda FK-nin tədarükünə təkan verib, ancaq regiondan asılı olaraq, sistemlərin yenilənmə müddəti dəyişilir"".
“Gartner”in məlumatına görə, hazırda komponent çatışmazlığı müşahidə olunur. Cari ilin üçüncü rübündə əməli yaddaşın (DRAM) çatışmazlığı daha çox hiss olunub.
Hesabata görə, 2017-ci ilin iyul-sentyabrında “HP Inc.” və “Lenovo” şirkətləri kompüter tədarükünə görə birinci yeri bölüşdürüblər.
L.Ə.
www.oxu.az
"

"Azərbaycanın elektron imza təcrübəsi BMT-nin toplantısında təqdim olundu – FOTOİsveçrənin Cenevrə şəhərində BMT-nin Ticarət və İnkişaf üzrə Konfransı (UNCTAD) tərəfindən “Elektron ticarət və rəqəmli iqtisadiyyat” üzrə hökumətlərarası ekspert qrupunun ilk iclası keçirilib. İclasda Nəqliyyat, Rabitə və Yüksək Texnologiyalar Nazirliyinin nümayəndəsi iştirak edib.
Oxu.Az xəbər verir ki, ekspert qrupunun əsas məqsədi rəqəmli iqtisadiyyatın dünya ölkələri üzrə qeyri-bərabər inkişaf etdiyini nəzərə alaraq, elektron ticarətin imkanlarından faydalanmaqda və mövcud çətinliklərin aradan qaldırılmasında inkişaf etməkdə olan ölkələrə dəstək olmaqdır.
Müxtəlif beynəlxalq təşkilatların rəsmiləri ilə yanaşı, 70-dən artıq ölkənin nümayəndəsinin iştirak etdiyi hökumətlərarası ekspert qrupunun iclasında BMT-nin Ticarət və İnkişaf üzrə Konfransı (UNCTAD) tərəfindən hazırlanan “İnformasiya İqtisadiyyatı 2017” hesabatı təqdim olunub.
İclasda inkişaf etməkdə olan ölkələrdə rəqabətə davamlı elektron ticarət və rəqəmli iqtisadiyyatın qurulması ilə bağlı ehtiyacların müəyyənləşdirilməsi, inkişaf etməkdə olan ölkələrin texnoloji infrastrukturunun yaxşılaşdırılması üçün görüləcək işlər, elektron ticarətin imkanlarından maksimum yararlanmaq və mövcud çətinliklərin aradan qaldırılması üçün inkişaf etmiş ölkələrin inkişaf etməkdə olan ölkələrlə tərəfdaşlıq formalarının müəyyənləşdirilməsi kimi məsələlər müzakirə olunub.
Tədbirdə 2016-cı ildə UNCTAD tərəfindən təsis olunmuş beynəlxalq “www.etradeforall.org” platformasının inkişafına dair məlumat verilib. Sözügedən platforma inkişaf etməkdə olan ölkələrə elektron ticarətin potensialından faydalanmağa imkan verir. Bu təşəbbüs vasitəsilə ölkələr potensial tərəfdaşlarla əlaqə qura, yeniliklər və elektron ticarət  üzrə ən son məlumatları əldə edə bilərlər.
Tədbirdə çıxış edən Nazirliyin nümayəndəsi Azər Bayramov elektron ticarət və rəqəmli iqtisadiyyatın inkişafı üzrə Azərbaycan təcrübəsindən, elektron hökumətin, elektron xidmətlərin  və Açıq Hökumət Məlumatlarının elektron ticarətin inkişafında mühüm rolundan danışıb.
Qeyd edilib ki, 2018-ci ildən etibarən Azərbaycan vətəndaşlarına veriləcək yeni nəsil şəxsiyyət vəsiqələri, mobil hökumətin və mobil imzanın geniş tətbiqi ölkəmizdə elektron ticarətin inkişafı üçün mühüm təkan verəcək.
Çıxışda ölkələrarası elektron ticarətin inkişafı üçün elektron imzaların qarşılıqlı tanınmasının əhəmiyyəti və bu istiqamətdə Nəqliyyat, Rabitə və Yüksək Texnologiyalar Nazirliyi tərəfindən görülən işlər barədə məlumat verilib. Elektron imzanın tətbiqi ilə bağlı Azərbaycan təcrübəsi iştirakçılar tərəfindən maraqla qarşılanıb və uğurlu təcrübə kimi qeyd olunub.



A.M.
www.oxu.az
"

"“Skype” xidmətinə dəyişiklik edildi“Microsoft” şirkəti “Skype” xidmətinə “Cortana” səs köməkçisini inteqrasiya edib. Beləliklə, messencer artıq süni intellekt elementlərini dəstəkləyir.
Oxu.Az ICTnews-a istinadən xəbər verir ki, “Cortana” səs köməkçisi “Skype” istifadəçilərinə öz vaxtlarını planlaşdırmağa və danışığı dəstəkləməyə kömək edir, həmçinin daxil olan mesajları təhlil edərək, cavab variantları təklif edir.
Bundan başqa, “Cortana” təqvimdə həmsöhbətlər tərəfindən nəzərdə tutulmuş görüş haqda xatırlatma yaratmağa kömək edəcək.
İstifadəçilər birbaşa “Skype” xidmətində internetdə səsli sorğular vasitəsilə axtarış edə bilərlər.
“iOS” və “Android” mobil sistemləri üçün “Cortana” səs köməkçisinə malik “Skype” proqramı “App Store” və “Google Play” mağazalarında pulsuz yükləmə üçün əlçatandır.
“Skype” proqramı daxilində bu xidmətin imkanlarından hələlik yalnız ABŞ sakinləri istifadə edə bilərlər.
L.Ə.
www.oxu.az
"

"Ramin Quluzadə Göyçayda vətəndaşları qəbul edəcəkNəqliyyat, rabitə və yüksək texnologiyalar naziri Ramin Quluzadə oktyabrın 13-də, saat 12:30-da Göyçay şəhərində Göyçay, Kürdəmir, Ucar, Ağdaş rayonlarının və Mingəçevir şəhərinin sakinlərinə göstərilən nəqliyyat, telekommunikasiya (o cümlədən, internet, televiziya və radio yayımı) və poçt xidmətlərinin keyfiyyəti, xidmət mədəniyyəti və bu sahədə bölgələrdə əhalini maraqlandıran digər məsələlərlə bağlı vətəndaşları qəbul edəcək.
Nazirlikdən Oxu.Az­-a verilən məlumata görə, vətəndaşlardan mincom@mincom.gov.az elektron poçt ünvanı, 1655 ""Çağrı mərkəzi"", 012 598 38 18 nömrəli telefon vasitəsilə (regionlardan edilən zənglər pulsuzdur) əlaqə saxlayıb, qəbula yazılmaları xahiş olunur.
Eyni zamanda, qəbula gəlmək istəyən vətəndaşlar, zərurət yaranarsa, yaşadıqları ərazinin poçt və telefon qovşaqları tərəfindən nəqliyyat vasitələri ilə təmin olunacaqlar. Bunun üçün:
Göyçay rayonundan – 02027 42366
Mingəçevir şəhərindən – 02427 52999
Kürdəmir rayonundan – 02025 51599
Ucar rayonundan – 02021 33777
Ağdaş rayonundan – 02023 55199
nömrəli telefonlara zəng etmələri xahiş olunur.
A.M.
www.oxu.az
"

"""Tesla"" avtomobillərinin istehsal görüntüləri yayıldı - VİDEO""Tesla"" avtomobillərinin istehsal görüntüləri yayılıb.
Oxu.Az xarici mətbuata istinadən xəbər verir ki, videoçarxı ""Tesla Motors"" şirkətinin təsisçisi İlon Mask şəxsi ""Instagram"" səhifəsində paylaşıb.
“Bu, hazırda istehsalın aktual sürətidir. Yığılmanın düzgünlüyündən əmin olmaq və nasazlıq baş verərsə, robotu dayandıra bilmək üçün onun tempi aşağı salınıb”, - deyə İlon Mask “Twitter” səhifəsində, ona ünvanlanmış suala cavabında yazıb.
Video gün ərzində 900 min baxış sayı toplayıb.

E.C.
www.oxu.az
 
"

"Ən çox satılan smartfonlar – SİYAHI2017-ci ilin ilk yarısında alıcılar ən çox “iPhone 7” smartfonuna üstünlük veriblər.
Oxu.Az-ın məlumatına görə, bu barədə “IHS Markitin” analitiklərinin hesabatında deyilir.
İkinci yerdə “iPhone 7 Plus”, üçüncü isə “Samsung Galaxy Grand Prime Plus” olub. İlk beşliyə həmçinin “iPhone 6s” və “Samsung Galaxy S8” smartfonları da daxil edilib.
Qeyd edilir ki, “iPhone 7”nin satış göstəriciləri “iPhone 6s”in 2016-cı ilin ilk yarısı ilə müqayisədə aşağı olub. Ekspertlər hesab edirlər ki, “Apple” şirkətinin bazardakı payı hər il azalır. 
Ümumilikdə ilk onluğa beş “Samsung”, dörd “Apple” və bir Çinin “Orro” şirkətinin smartfonu daxil edilib.
S.B.
www.oxu.az
"

"“Messenger”də dəyişikliklər olacaq “Facebook” rəhbərliyi “Apple Music” əlavəsini özünün məlumat mübadiləsi əlavəsi olan “Messenger”ə inteqrasiya etmək qərarına gəlib. 
Oxu.Az  Lent.az-a istinadən xəbər verir ki, bu barədə tərtibatçılar üçün keçirilən F8 konfransında məlum olub. 
Bu funksiyadan yaxın zamanlarda bütün istifadəçilərin yararlanması mümkün olacaq. Funksiya istifadəçinin öz dostları, ailə üzvləri və digərləri ilə musiqi kompozisiyaları bölüşməsinə imkan verəcək. Həmçinin istifadəçinin həmin an üçün müəyyən əhval-ruhiyyəsinə uyğun musiqini tapmağa və öz pley-listini yaratmağa imkan verəcək. Belə bir funksiyaya daha əvvəl “Spofity” əlavəsində də rast gəlinib.
Funksiyanın musiqini tam olaraq səsləndirməsi, daha 30 saniyəlik bir hissəsini yayımlaması üçün istifadəçi “Apple Music” əlavəsində qeydiyyatdan keçməli olacaq. Bunu etmək üçün isə çat qruplara daxil olmalı və müvafiq genişlənməni yükləmək lazım gələcək.
Bu funksiyadan başqa, “Messenger” tərtibatçıları daha bir əlavəni dünyaya nümayiş etdiriblər. Artıq insanlar “Apple Music” əlavəsinin xüsusi botu ilə ünsiyyət qura biləcəklər. Onu isə istifadəçilər öz adlar siyahısına əlavə edə biləcəklər. Müəyyən smayllı məlumatı göndərməklə, bot həmin an istifadəçinin əhval-ruhiyyəsinə uyğun gələn pley-listi seçəcək.
L.Ə.
www.oxu.az 
"

"Azərbaycanda çoxfunksiyalı dronlar istehsal olunacaqAMEA Yüksək Texnologiyalar Parkının rezidenti olan Elm və Texnologiya (ETP) dünya standartlarına cavab verən yeni nəsil insansız uçan aparatların (pilotsuz) istehsalı işini təkmilləşdirib.
Oxu.Az Trend-ə istinadən bildirir ki, ilk modeller və uçuş aparatları artıq hazırdır. 
Dronların istehsalı ilə məşğul olan şirkətin 5 növdə uçuş aparatı mövcuddur.
Multirotor tipli pilotsuz uçan aparatların idarəedilməsi və müxtəlif tapşırıqların, funksiyaların yerinə yetirilməsi məqsədilə AMEA Yüksək Texnologiyalar Parkında təlim dərslərinin keçirilməsinə başlanılıb.
ETP-nin istehsal etdiyi dronların sənayedə, xidmət sahələrində tətbiqi üçün şəraitin yaradılması, fəaliyyətin təşkili və inkişaf etdirilməsi məqsədilə keçirilən təlimlərə ilk növbədə AMEA institutlarının əməkdaşları qatılıblar. ETP-nin istehsal etdiyi dronlar akademiyanın institutları tərəfindən elmi-tədqiqat işlərinin aparılması məqsədilə istifadə ediləcək.
Dronlar yüksəklikdən video-foto çəkilişlərin edilməsi (aerofoto), kənd təsərrüfatında ərazinin spektral analizinin aparılması, ərazinin dərmanlanması, xəritəçəkmə (3D xəritələrin yaradılması), yükdaşıma (analiz üçün elmi tədqiqat avadanlıqları) və müşahidə - (Zoologiya institutunda heyvanların uzaqdan müşahidə edilməsi) və bir çox məqsədlərlə istifadə oluna bilər.
Gələcəkdə uçuş aparatlarının təkmilləşdirilərək çoxfunksiyalı dronların istehsalı nəzərdə tutulub.
2016-cı ildən fəaliyyətə başlayan AMEA Elm və Texnologiya Parkı elektronika, avtomatika, proqram təminatı, müdafiə və mülki təyinatlı aparatlar, dronlar və digər elektron cihazların istehsalı ilə məşğul olur.
E.Ə.
www.oxu.az
"

"“Microsoft” fikrini dəyişdi “Microsoft” korporasiyası “Windows 10 Mobile” yeni cihazlar yaratmayacaq və yeniləməyəcək.
Oxu.Az Lent.az-a istinadən xəbər verir ki, bu barədə “Microsoft” korporasiyasının icraçı direktoru Co Belfior (Joe Belfiore) özünün “Twitter” səhifəsində bildirib.
“Təbii ki, biz platformanın dəstəklənməsini davam etdirəcəyik. Baqlara düzəliş edəcəyik, sistem təhlükəsizliyi üçüm yenilənmələr buraxacağıq. Ancaq yeni funksiyaların və cihazların istehsalı planlaşdırılmır”, - deyə Belfior bildirib.
O həmçinin bildirib ki, şirkət əlavə tərtibatçılarını cəlb etməyə cəhd göstərib: “Biz onlara pul ödəyirdik, onlar üçün əlavələr yazırdıq. Ancaq istifadəçi sayının az olması ona gətirib çıxardı ki, bir çox şirkətlər platformaya investisiya yatırmaqdan imtina ediblər”.
Ötən ilin may ayında “Microsoft” mobil bölmənin 1800 nəfər əməkdaşını ixtisara salmaq niyyətində olduğunu bildirib. Bununla bərabər, korporasiya “Lumia” smartfonlarının istehsalından imtina edib və “Surface” brendi altında yeni məhsulunu istehsal etmək qərarına gəlib.
L.Ə.
www.oxu.az 
"

"Bu rayonların internet təchizatında fasilələr yarana bilər – SİYAHI“Aztelekom” internet istifadəçilərini sürətli və keyfiyyətli internet xidmətləri ilə təmin etmək məqsədilə həyata keçirdiyi layihə üzrə işləri davam etdirir.
Nəqliyyat, Rabitə və Yüksək Texnologiyalar Nazirliyindən Oxu.Az-a verilən məlumata görə, layihəyə əsasən, şəbəkə infrastrukturunun yenilənməsi və ötürmə qabiliyyətinin yüksəldilməsi üçün daha müasir avadanlıqlar quraşdırılır.
Bu məqsədlə oktyabrın 11-i (10-dan 11-nə keçən gecə) Goranboy, Beyləqan, Bərdə, Ağcabədi, Ağstafa, Astara, Biləsuvar, Yevlax, İsmayıllı, İmişli, Şəmkir, Sabirabad, Qəbələ, Tovuz, Ağdaş, Saatlı, Siyəzən, Zərdab, Cəbrayıl, Gədəbəy, Xızı, Oğuz, Şabran rayonları üzrə işlər aparılacaq.
Texniki yenilənmə işləri ilə əlaqədar 11 oktyabr, saat 02:00-dan 08:00-dək qeyd olunan rayonlarda internet təchizatında müəyyən fasilələr yarana bilər.
A.M.
www.oxu.az
"

"“Baku Business Factory” iş dünyasına ilk addımlarını atanlar üçün seminarlara başladıBaku Business Factory (BBF) iş dünyasına ilk addımlarını atanlar üçün seminarlara başlayıb.
Oxu.Az “Report”-a istinadən xəbər verir ki, bu gün başlayan seminar ödənişsizdir və 3 gün davam edəcək.
Seminar “BBF-lə Startup” mentorluq layihəsi çərçivəsində keçirilir.
Layihənin məqsədi gənclərə sahibkarlıq fəaliyyətində uğur qazanmasında köməklik edərək ölkədəki biznes mühitinin inkişafına dəstək verməkdir.
Öz biznesinə başlamaq məqsədi olan, amma nədən və necə başlayacağına tərəddüd edən, sahibkarlığın real həyat təcrübələrini öyrənmək istəyən, Startup mərhələsində olan hər kəs bu seminarda iştirak edə bilər.
Seminara yeni biznes ideyasını həyata keçirmək arzusu tələb kimi qoyulub.
Seminarın markerləri Kanadada “OAK Computing” şirkətinin təsisçisi, biznez modelləşdirmə konsepsiyası mütəxəssisi Manu Şarma, “ABV Morgan Advisors” şirkətinin ölkə üzrə direktoru, korporativ və kommersiya hüququ mütəxəssisi Ruslan Muxtarov, Telekom və Rabitə şirkətlərində satış və biznesin inkişafı üzrə məsləhətçi, B2B üzrə mütəxəssis Elşad Babayev, “Asistance Advissory Services” şirkətinin direktoru, Netvörkinq mütəxəssisi Əhəd Kazımov, “Rabitəbank” AS-nin biznesin inkişafı şöbəsinin müdiri, biznesin inkişafı üzrə mütəxəssis Camid Mövsümov, “Mediamark” şirkətinin direktoru, sosial media mütəxəssisi Orxan Rzayevdir.
Seminarlar BBF-in ofisində keçirilir. 
Xatırladaq ki, “Baku Business Factory” azərbaycanlı iş adamı, “Union Grand Energy PTE” Şirkətlər Qrupunun təsisçisi Anar Əlizadənin təşəbbüsü ilə 2015-ci ilin may ayında yaradılıb. BBF-in əsas məqsədi ölkənin iqtisadi və sosial inkişafına müsbət təsir edəcək perspektivli biznes ideyası olan gənclərə layihələrinin ilkin mərhələsində dəstək göstərməklə bu layihələrin daha sürətlə reallaşmasına və dayanıqlı olmasına şərait yaratmaqdır.















































www.oxu.az
"

"Akkumulyatoru ən çox işləyən smartfon müəyyənləşibEkspertlər dünyanın ən populyar smartfon modellərinin akkumulyator batareyalarının avtonom iş müddətinin təhlilini aparıblar.
Oxu.Az ICTnews-a istinadən xəbər verir ki, smartfonlar arasında bu göstərici üzrə ən yaxşı nəticəni avtonom iş vaxtı 10 saat təşkil edən testdən uğurla keçən “iPhone 8 Plus” modeli nümayiş etdirib. Bu göstərici üzrə ikinci yeri “HTC U11” smartfonu tutub.  
Mütəxəssislərin fikrincə, “iPhone 8 Plus” modelinin akkumulyatorunun keyfiyyətli və öz potensialına qənaət edərək işləməsinə qurğuda istifadə olunan “A11 Bionic” prosessoru xidmət edir.
Bundan başqa, ekspertlər tərəfindən “Android” sistemli qurğuların akkumulyator batareyalarının enerjisinin “iPhone” modelləri ilə müqayisədə daha tez bitməsi qeyd olunub. Bununla yanaşı, onların enerji ilə doldurulma prosesinin iki dəfə tez olması üstünlük təşkil edir.
Bildirilir ki, “Apple” şirkətinin bu uğuruna baxmayaraq, ABŞ istehsalçısının məhsullarının populyarlığında tədricən azalma müşahidə olunur. Belə ki, 2015-ci ilin ilk altı ayı ərzində şirkətin 4,7 düym ekranlı smartfonlar bazarında payı 10 faiz təşkil etdiyi halda, bu il iki dəfə azalma qeydə alınıb.
Qeyd edək ki, bir müddət əvvəl elektron qurğular bazarı üzrə analitiklər lider smartfon istehsalçıları qarşısında avtonomluq daxil olmaqla, müəyyən vəzifələrin qoyulmasını açıqlayıblar.  
L.Ə.
www.oxu.az
"

"Bu gün Azərbaycanda ""Samsung Galaxy Note 8""-in satışına başlanıldıBu gündən Azərbaycanda ""Samsung Galaxy Note 8"" smartfonunun satışına start verilib. İkili obyektivə sahib kamera ilə təchiz olunmuş, sərhədsiz displeyli və S Pen funksional elektron qələmli yeni smartfonu çoxları gözləyirdi.
Bu gündən oktyabr ayının 20-nə qədər qüvvədə olan ""Samsung""un unikal təklifindən yararlanmağa tələsin. İndi siz ""Samsung Galaxy Note 8"" alarkən öz köhnə smartfonunuzu endirimə dəyişə bilərsiniz. Qeyd edək ki, bu təklif yalnız ""Kontakt Home"" mağazalar şəbəkəsində keçərlidir. Aksiyanın şərtlərinə əsasən,  təqdim olunan endirim smartfonunuzun orta bazar qiymətinə bərabər hesablanacaq. Həmçinin, əlavə olaraq telefonunuzun ümumi  vəziyyəti və modelindən asılı olan bonuslar da da nəzərdə tutulub. Sözügedən bonuslar ""Samsung Galaxy Note 8""-in qalan qiymətindən çıxılır.
Qeyd edək ki, ""Galaxy Note 8"" ikili əsas kameraya malik smartfondur. İndi siz nəinki zəif işıqlandırma şəraitində, hətta uzaq məsafədə yerləşən obyektləri çəkərkən, maksimal yaxınlaşdırmadan istifadə edərək, aydın şəkillər əldə edəcəksiniz. İkiqat optik stabilizasiya ilə siz daha dəqiq fotolardan zövq ala biləcəksiniz. Live Focus funksiyasının köməyi ilə arxa fonun yayılma dərəcəsini tənzimləyərək, heyrətamiz portretlər yarada bilərsiniz!
Əsas kameranın texniki xüsusiyyətləri aşağıdakı kimidir:
12 MP icazəli enli bucaq obyektiv (F1.7, 1/2.55”, 1,4 mkm), 12 MP icazəli əsas obyektiv (F2.4, 1/3.6”, 1,0 mkm) təsvirin avtomatik stabilizasiyası, ikiqat optik “zoom” (maks. 10 qat rəqəmsal “zoom”).
Əsas kameraya əlavə olaraq, 8 MP icazəli selfi kamerası da mövcuddur. Ekran sahəsinin korpusa nisbətini optimal dərəcədə təmin edən sərhədsiz displey və elektron S Pen qələmi ilə özünüzü  ifadə etməyiniz üçün daha əlverişli şərait yaranır. İndi S Pen-in köməyi ilə şəxsi emoji və animasiyalı unikal mesajlar yarada bilərsiniz.
Siz smartfonun alışı haqqında hələ də düşünürüsünüz? Əlavə suallarınızla bağlı ""Kontakt Home"" mağazalar şəbəkəsinə müraciət edə bilərsiniz.
www.oxu.az
"

"12 yaşlı yeniyetmə “Flappy Bird” portativ konsolunu yaradıb  – VİDEO12 yaşlı Savva Osipov atasının Sovet İttifaqı, o cümlədən, həmin dövrdə mövcud olan qacet və texnologiyalar barədə hekayələri ilə böyüyüb.
Oxu.Az-ın məlumatına görə, onun diqqətini atasının saxladığı “Nu poqodi” oyunu cəlb edib. Bu oyun əsasında Savva “Arduino Nano” əsasında işləyən “Flappy Bird” portativ konsolunu yaradıb.
Layihənin proqram təminatı “Themistokle Benetatos” kodu əsasında hazırlanıb. Savva oyunun bütün vacib elementlərini (Aurdino, ekran, akkumulyator, dinamik və sairə) birləşdirmək üçün “istifadəçi keysi”ni yaradıb və 3D-də çap edib.

S.B.
www.oxu.az
"

"“Dədə Qorqud” parkı da “Pulsuz WiFi”-la təmin olundu “Baktelecom” “Pulsuz WiFi” zonalarının sırasına daha birini əlavə edib.
Oxu.Az xəbər verir ki, bu gündən etibarən “Dədə Qorqud” parkını istirahət üçün seçən insanlar da pulsuz internetdən faydalana bilərlər. 
Məlumat üçün bildirək ki, Nəqliyyat, Rabitə və Yüksək Texnologiyalar Nazirliyinin təşəbbüsü ilə Bakı Telefon Rabitəsi Məhdud Məsuliyyətli Cəmiyyət (“Baktelecom”) tərəfindən reallaşdırılan ”İctimai İnternet” layihəsi çərçivəsində qoşulma sayı artıq 1 milyonu ötüb. 
Azərbaycan Respublikasının Prezidenti İlham Əliyevin sərəncamı ilə təsdiqlənmiş “Azərbaycan Respublikasında informasiya cəmiyyətinin inkişafına dair 2014-2020-ci illər üçün Milli Strategiya”ya əsasən İKT-nin ölkəmizdə yeni inkişaf konturu kimi cəmiyyətin bütün üzvlərinin internet xidmətlərindən istifadəsinin təmin edilməsi hədəf seçilib.
Bu məqsədlə İKT sektorunda həyata keçirilən digər infrastruktur  layihələri ilə yanaşı, Dövlət Bayrağı Meydanı da daxil olmaqla, Dənizkənarı Milli Parkı, “İçəri şəhər”, Dövlət Tarix-Memarlıq Qoruğu ərazisi, Heydər Əliyev Mərkəzinin parkı, Sahil, Sabir, Xaqani, Axundov, Hüseyn Cavid, Səməd Vurğun, Muğan bağları, Qış və Zabitlər, eləcə də “Port Baku Residence” və “Port Baku Mall” arasında yerləşən park (Fashion Avenue) da “Pulsuz WiFi şəbəkəsi ilə təmin edilib. 
“Baktelecom” tərəfindən hazırda daha çox istifadəçiyə xidmət göstərilməsi məqsədi ilə qoşulma nöqtələrinin sayı artırılır. Yaxın zamanda Nərimanov parkında quraşdırılma işləri yekunlaşdırılaraq şəbəkənin aktiv edilməsi gözlənilir. İlin sonuna kimi əhalinin sıx istirahət etdiyi digər parklar da ictimai internet şəbəkəsinə qoşulacaq.
Məlumat üçün bildirək ki, mart ayından etibarən paytaxt sakinləri və şəhərimizin qonaqları üçün istifadəyə verilən “Pulsuz WiFi” şəbəkəsindən istifadə qaydaları çox asandır. Belə ki, istifadəçi mobil cihazında wifi siyahısından “Baktelecom”-u seçməli, açılan giriş səhifəsində təlimata uyğun qaydada internetə qoşulmalıdır. 
www.oxu.az 
"

" ""Photoshop""da yeni funksiyalar ""Adobe"" şirkəti süni intellekt əsasında əlavə funksiyalarla təkmilləşdirilən ""Photoshop Elements"" proqramının yeni versiyasını təqdim edib.
Oxu.Az ICTnews-a istinadən xəbər verir ki, tərtibatçılar əvvəllər yerinə yetirilməsi üçün peşəkar istifadəçi bacarıqları və çoxlu vaxt tələb edən bir sıra əməliyyatları avtomatlaşdırmağa nail olublar.
Məsələn, yeni ""Photoshop Elements"" versiyası qıyılmış gözləri açmağa imkan verir. Bunun üçün istifadəçidən, sadəcə, ""Open Closed Eyes"" funksiyasını aktivləşdirmək və insanın kameraya baxdığı fotoşəkilləri göstərmək tələb olunur. Xüsusi alqoritm modelin baxışını ""yadda saxladıq""dan sonra digər şəkilləri avtomatik redaktə edə biləcək.
Bundan əlavə, yenilənmiş proqram sifətləri tanıyır və daha uğurlu kadrları müstəqil seçir. Bu funksiya da ""Open Closed Eyes"" kimi süni intellekt əsasında işləyir.
Bildirilir ki, ""Photoshop Elements 2018"" proqramında, həmçinin fonun dəyişdirilməsi, qoşa ekspozisiya effekti və müxtəlif bədii effektlər kimi proseslər avtomatlaşdırılıb. Yeni funksiyalar, əsasən, smartfonla şəkillər çəkməyə vərdiş edən istifadəçilər üçün nəzərdə tutulub.
L.Ə.
www.oxu.az
"

"İngiltərə Premyer Liqası ""Facebook""da yayımlana bilər ""Facebook"" İngiltərə Premyer Liqasının teleyayım hüququnu almaq niyyətindədir.
Oxu.Az APA-ya istinadən xəbər verir ki, bunu sosial şəbəkənin idman şöbəsinin müdiri Den Rid deyib.
O bildirib ki, gələn il keçiriləcək tenderdə iştirak etmək fikrindədirlər. 2015-ci ildəki tenderdə “Sky” və “BT Sport” qalib gəlmiş, rekord məbləğdə - 7,8 milyard dollar gəlir əldə edilmişdi. ""Facebook"" növbəti tenderdə rəqiblərini üstələyərsə, 2019-cu ildən etibarən növbəti Premyer Liqa matçlarının inernet vasitəsilə yayım hüququna malik olacaq.
Qeyd edək ki, ""Facebook"" bu ilin yanvarından bəri 3500-dən çox idman hadisəsini yayımlayıb.
L.Ə.
www.oxu.az
"

"Bu tarixdə robotların sayı insanlardan daha çox olacaq 2035-ci ildə dünyada robotların sayı insanlardan daha çox ola bilər.
Oxu.Az lent.az-a istinadən xəbər verir ki, belə bir proqnozu “Finopolis-2017” innovativ maliyyə texnologiyaları konfransında “Moven” şirkətinin rəhbəri Brett Kinq verib.
Onun sözlərinə görə, texnologiya və süni intellektin inkişafı ona gətirib-çıxaracaq ki, daha əvvəl insanın həyata keçirdiyi işlərin böyük hissəsini robotlar yerinə yetirəcəklər. Tədricən “ağıllı” maşınların sayı artacaq və 2035-ci ildə dünyada robotların sayı insanların sayını ötəcək. 
Brett Kinq bildirib ki, robotlar adı altında dronlar, avtopilota malik maşınlar, həmçinin “ağıllı” sənaye maşınları nəzərdə tutulur. Kinq müsahib və hüquqşünas peşələri ilə bağlı müsbət olmayan proqnoz verib. Mütəxəssisin sözlərinə görə, yaxın zamanlarda bu peşə sahiblərinin işini süni intellektə malik texnika görəcək.
L.Ə.
www.oxu.az
"

"Texnologiya bazarının həcmi bu qədərdir“Gartner” şirkətinin analitikləri ümumilikdə informasiya texnologiya bazarını qiymətləndirmək qərarına gəliblər.
Oxu.Az Lent.az-a istinadən xəbər verir ki, gələn il İT sahəsində dünya üzrə xərclər 3,658 trilyon dollar təşkil edəcək ki, bu da bu ilin göstəricilərini 4,3 faiz üstələyir. 
Rabitə istiqaməti daha çox xərc aparan sahə olaraq qalır və bu il 1,387 trilyon dollar təşkil edir. Analitiklər proqnozlaşdırır ki, cari ildə proqram təminatına xərclər 8,5 faiz, gələn il isə daha 9,4 faiz artaraq, 387 milyon dollara çatacaq.
Gələn il İT-xidmətlərə xərclər 980 milyon dollar təşkil edəcək ki, bu da cari ilin göstəricilərindən 5,3 faiz üstün olacaq.
Gözlənilir ki, aparat seqmenti iki ildə ilk dəfə olaraq artım nümayiş etdirəcək. Cari ilin nəticələrinə görə, bu rəqəm 5,3 faiz olacaq, gələn il daha 5 faiz artacaq. Bu isə premium smartfonların qiymətinin artımı ilə bağlı olacaq. 
L.Ə.
www.oxu.az
"

"Hakerlər 145,5 milyon istifadəçinin məlumatlarını oğurladı“Equifax” kredit tarixçəsi bürosu kütləvi kiberhücumlar nəticəsində 145,5 milyon insanın məlumatlarının oğurlanma ehtimalının olduğunu etiraf edib.
Oxu.Az Lent.az-a istinadən xəbər verir ki, sentyabrın əvvəlində yuxarıda adıçəkilən qurumun nümayəndələri 143 milyon ABŞ vətəndaşının şəxsi məlumatlarının oğurlandığı barədə məlumat veriblər. 
Artıq onlar hesab edirlər ki, zərərçəkənlərin siyahısında daha 2,5 milyona yaxın ABŞ istehlakçısı var.
Qeyd etmək lazımdır ki, bu hadisə nəticəsində “Equifax”ın baş direktoru və Direktorlar Şurasının sədri Riçard Smit istefa ərizəsi yazıb.
L.Ə.
www.oxu.az
"

"""WhatsApp""dan daha bir yenilik""WhatsApp"" tərtibatçıları ""Apple"" şirkətinin emojiləri əsasında öz emojilərini yaradıblar.
Oxu.Az Yenicag.az-a istinadən xəbər verir ki, android üçün ""WhatsApp""ın beta versiyasına yeni emojilər siyahısı əlavə olunub. Yeni emojilər ""Apple"" tərəfindən hazırlanmış emojilərə bənzəyir. “Görünür, ""WhatsApp"" ""Apple""ın emojilərini götürüb, onları dəyişib”, – deyə ""Emojipedia"" saytı bildirib.
Əvvəllər ""WhatsApp"" ""Apple"" emojilərinə malik iOS emulyatorundan istifadə edirdi. Sözügedən yeni emojilər hələlik ""WhatsApp""ın ""Android"" versiyasının beta versiyasında aktivdir. Onlar digər platformalarda da aktiv olacaqlar.
L.Ə.
www.oxu.az
"

"""Yahoo"" istifadəçilərinin hesabı oğurlandı “Yahoo”nun bütün istifadəçilərinə aid 3 milyard hesab oğurlanıb. 
Oxu.Az xəbər verir ki, ABŞ şirkəti “Verizon”a satıldıqdan sonra Yahoo “Oath” adlı firmanın tərkibində fəaliyyət göstərir. 
“Oath”ın açıqlamasına görə, 2016-cı ildə “Yahoo”nun 1 milyard nəfər istifadəçisinin hesabı oğurlanıb. Bu, bütün hesablara təsir göstərib. 
L.Ə.
www.oxu.az
"

"“WhatsApp” yeni emojilər yaratdı – FOTO“Android” üçün “WhatsApp”ın beta versiyasına yeni smayliklər siyahısı əlavə olunub.
Oxu.Az Technote-yə istinadən xəbər verir ki, “WhatsApp” tərtibatçıları “Apple” şirkətinin emojiləri əsasında yeniliklər ediliblər.
Daha əvvəllər WhatsApp, “Apple” emojilərinə sahib iOS emulyatorundan istifadə edirdi. Sözügedən yeni emojilər hələ ki “WhatsApp”ın Android versiyası üçün beta versiyasında aktivdir. Daha sonra onlar digər platformalarda da aktiv olacaqlar.








S.B.
www.oxu.az
"

"Telefona gələn bildirişlər əhval-ruhiyyəyə necə təsir göstərir?Müasir mobil telefon istifadəçiləri hər gün sosial şəbəkələrdən çoxlu sayda bildirişlər alırlar. Bildirişlər ani reaksiya və diqqət tələb edərək, istifadəçilərin fəaliyyətini daima pozur. Nottinqem Trent Universitetinin mütəxəssislərinin qənaətinə görə, bildirişlər əhval-ruhiyyəyə pis təsir göstərir.
Oxu.Az ICTnews-a istinadən xəbər verir ki, alimlər 50 könüllüyə ""NotiMind"" adlı xüsusi mobil proqramı yükləməyi və beş həftə ərzində istifadə etməyi təklif ediblər.
İstifadəçilərin telefonu  bildirişlər haqqqında informasiyanı toplayaraq, təhlil edib. Məlum olub ki, qrupdakı insanların 30%-dən çoxu mənfi emosiyalar (əsəbilik, düşmənçilik, kədər, qorxu) hiss edir. Smartfon yeniləmələri və ya ""Wi-Fi"" nöqtəsi haqda informasiya istifadəçilərdə daha çox qıcıq yaradıb.
L.Ə.
www.oxu.az
"

"“Facebook”dan ABŞ-dakı seçkilərlə bağlı yeni AÇIQLAMAABŞ-dakı seçkilərlə bağlı “Facebook”da yerləşdirilmiş Rusiya mənşəli siyasi reklamlara 10 milyona yaxın istifadəçi baxıb.
Oxu.Az lent.az-a istinadən xəbər verir ki, bunu “Facebook”un siyasət və kommunikasiyalar üzrə vitse-prezidenti Elliot Şraqe deyib. “Elan və reklamların böyük hissəsi geniş ideoloji spektrin siyasi və sosial aspektlərinə - seksual azlıqlar mövzusundan irqi və immiqrasiya məsələlərinə, silah gəzdirmə hüququna qədər – həsr olunub”, - deyə E. Şraqe bildirib.
İstifadəçilər Rusiya mənşəli reklamların 44%-ni ABŞ-dakı prezident seçkilərindən əvvəl, 56%-ni isə seçkidən sonra görüblər.
Xatırladaq ki, Rusiyanın ABŞ seçkilərinə müdaxiləsini araşdıran Senatın Kəşfiyyat komitəsi “Facebook”, “Twitter” və “Alphabet” rəhbərlərini bu mövzuda keçiriləcək ictimai dinləmələrə dəvət edib. Dinləmələr bu aya planlaşdırılıb. Senatorlar Rusiyanın seçkilərə müdaxilə və ABŞ toplumuna nifaq salmaq üçün online alətlərdən necə faydalandığını öyrənmək istəyirlər.
L.Ə.
www.oxu.az
"

" ""Amazon"" indi də aptek bazarına daxil olur Pərakəndə ticarət və texnologiya nəhəngi ""Amazon"" indi də aptek bazarına daxil olmağı planlaşdırır.
Oxu.Az  Marja-ya istinadən məlumat verir ki, ""Amazon""un dərman biznesinə girməyi düşündüyü barədə xəbər ABŞ-da dərman tədarükü şirkətlərinə mənfi təsir edib.
Bu ilin iyun ayında ""Amazon"" ""Whole Foods Market"" adlı  supermarket şəbəkəsini 13.7 milyard dollara satın almışdı.
L.Ə.
www.oxu.az
"

"Stefan Tolz:  “ADAMI” tanınmaq və peşəkarlaşmaq üçün bir vasitədirStefan Tolz bir çox mükafat qazanan və son 25 ildə çəkdiyi 30-dan çox sənədli filmi olan təcrübəli rejissor və prodüsserdir. Onun filmləri mübahisəli məsələlərə və insan dramına həssas yanaşma ilə tanınır. Arte, ARD, 3SAT, TSR, YLE kimi Avropanın məhşur kanallarında nümayiş etdirilib.
Son on beş ildə Stefan Tolz beynəlxalq kino məktəblərində və universitetlərdə müxtəlif tədris təyinatları keçirmişdir. Alman Film Akademiyasının üzvü və Şərqi Avropada Mədəni Müxtəliflik üzrə ADAMI Media mükafatı proqramının direktorudur.
- Hörmətli cənab Tolz, “ADAMI” Media mükafatı haqqında bizə məlumat verə bilərsinizmi?
- ""ADAMI"" Media Mükafatı, 2015-ci ildə AB Şərq Tərəfdaşlığı ölkələrində miqrasiya, tolerantlıq və mədəni müxtəliflik mövzularında kino xadimlərini, jurnalistləri və audio-vizual media mütəxəssislərini təşviq etmək üçün yaradılmışdır. Mükafat müxtəlifliklə bağlı məsələlərə aid olan üstün keyfiyyətli televiziya, film və online proqramlara verilir. Biz medianın ictimai münasibətlərin formalaşmasında mühüm rol oynayacağına və müxtəlifliyi müsbət şəkildə nümayiş etdirərək, cəmiyyətin fərqli qruplarının əmin-amanlıqla bir arada yaşamasına kömək edəcəyinə inanırıq.
Mükafatla yanaşı, ""ADAMI"" Şərqi Avropada və AB-nin media işçiləri arasında şəbəkə əlaqələri yaratmaq üçün bir sıra tədbirlər təşkil edir.
- Bakıda keçiriləcək seminar haqqında nə deyə bilərsiniz?
- Oktyabr ayında Bakıda keçiriləcək seminar online mediada yeni bir vasitə olan videobloqçuluq haqqında olacaq. Biz bütün platformaların müxtəliflik haqqında müsbət mesajlar yaymaq üçün yayarlı olduğuna inanırıq. Seminara Avropadan videobloqçuları və ""YouTube""da çalışan bir məsləhətçini dəvət edəcəyik. Mövzular isə videobloqun inkişafı və videobloqçular üçün kommersiya imkanları tapma yollarıdır.
- Sizin üçün ideal iştirakçı kimdir? Niyə?
- Bu seminar üçün ən uyğun iştirakçılar müsbət və realist mesajlar göndərmək istəyən jurnalistlər və vizual media mütəxəssisləridir.
- Bu seminarda iştirak edərək, nə qazanmaq olar?
- Təlim aspektindən başqa, iştirakçılar həm öz ölkələrində, həm qonşu ölkələrdə, həm də Avropada peşəkar sahələr şəbəkəsinə çıxış əldə edəcəklər. ""ADAMI"" Media mükafatının əsas ideyalarından biri bölgədə bu məqsədləri bölüşən funksional bir şəbəkə yaratmaqdır.
- Azərbaycanda hansı tədbirlər planlaşdırırsınız?
- Bu, bizim Azərbaycanda təşkil etdiyimiz ilk böyük tədbirimizdir. Gələcəkdə baş tutacaq digər tədbirləri Bakıda deyil, regionlarda keçirmək istəyirik. ""ADAMI"" televiziya proqramı kimi, televiziya kanalları ilə işləmək istəyirik və regional televiziya işini təşviq etmək üçün layihələr hazırlayırıq.
- Azərbaycan vətəndaşları xaricdə keçirilmiş digər ""ADAMI"" təşəbbüslərinə qoşula bilərmi?
- Əlbəttə. ""ADAMI"" mükafatının müsabiqələri Azərbaycan vətəndaşları və altı Aİ ölkəsinin vətəndaşları üçün açıqdır. Budur, Azərbaycanda mədəni müxtəlifliyə aid mövzularda işləyən bütün televiziya kanalları, online platformalar və film çəkənlər ""ADAMI"" mükafatı üçün yarışa müraciət edə bilərlər. Müsabiqənin finalçıları daha sonra qaliblərin elan edildiyi mükafat mərasiminə dəvət olunur. 2016-ci ildə mükafat mərasimi Ukraynada - Kiyevdə keçirilmişdir; 2015-ci ildə Gürcüstan prezidentinin himayəsi altında Tbilisidə keçirilmişdir. Azərbaycandan olan namizədlərin keçən il Ukraynadakı mükafat mərasimində iştirak etməsinə çox şadıq.
Bundan əlavə, biz ""ADAMI"" müsabiqəsinin finalçısı və ya nominantını Fransanın Strasburqdakı Fransa-Almaniya mədəni kanalı olan ""Arte""də bir aylıq təqaüdlə mükafatlandırmağı planlaşdırırıq.
Nəhayət, gələcəkdə başqa ölkələrdə Azərbaycan vətəndaşlarının iştirak etmək və təqaüd almaq üçün müraciət edə biləcəyi ""ADAMI"" Dialoq seminarlar seriyasını davam etdirməyi planlaşdırırıq.
""ADAMI"" Media mükafatının gələcəyini necə görürsünüz?
Bu təşəbbüsün davam etməsinə ümid edirik. Avropalı yayımçılarla Şərqi Avropa arasında şəbəkələri genişləndirmək və daha çox imkanlar yaratmaq üçün bütün gücümüzü sərf edirik.
www.oxu.az
"

"“Samsung” “Galaxy S8”dən çox “iPhone X”ın satışından qazanacaqÖtən günlərdə “Apple”ın 10-cu ilə əlaqədar olaraq təqdim edilmiş “iPhone X” smartfonu, əzəli rəqibi Cənubi Koreyanın “Samsung” şirkətinə də qazandıracaq.
Oxu.Az Marja-ya istinadən xəbər verir ki, “Apple”ın OLED ekranlarının və çiplərinin tədarükçüsü olan Cənubi Koreya şirkəti hər bir “iPhone X” satışından110 dollar əldə edəcək.
“Counterpoint Technology Market Research”un təhlilinə görə, ilk 20 ay ərzində “Samsung” öz modeli “Galaxy S8”dən daha çox “iPhone X”a ehtiyat  hissələri tədarükündən qazanacaq (4 milyard dollar).
“Apple”ın 130 milyon “iPhone X” satacağı və “Samsung Galaxy S8” modelinin qlobal satışının 50 milyon ədəd olacağı gözlənilir.
“S&P Global Market Intelligence”a görə Çin bankları xaric, 2017-ci ildə dünyanın ən mənfəətli iki şirkəti “Samsung” və “Apple” olacaq.
“Samsung” NAND flaş yaddaşını istehsal edən az saydakı yarımkeçirici tədarükçülərindən biridir, həmçinin “iPhone X”da istifadə olunan OLED panelin  istehsalçısıdır.
S.B.
www.oxu.az
"

"XDMX-dan – XƏBƏRDARLIQ“SfyLabs” şirkətinin mütəxəssisləri son aylarda internetdə reklam edilməyə başlayan və cəmi 500 dollara icarəyə verilən yeni bank troyanı “Red Alert 2.0”-nin aşkarlanması barədə danışıblar. 
Oxu.Az xəbər verir ki, Xüsusi Dövlət Mühafizə Xidmətinin Xüsusi Rabitə və İnformasiya Təhlükəsizliyi Dövlət Agentliyindən ""Ölkə.Az""a verilən məlumata görə, tədqiqatçılar ilk dəfə virusun reklamına ötən yay çox dinlənilən rusdilli forumda diqqət yetirildiyini yazırlar.
 “SfyLabs” tədqiqatçılarının məlumatına görə, “Red Alert 2.0” “Google Play”ə qədər gəlib çatmayıb və kənar kataloq tətbiqetmələrin vasitəsilə yayılır. “Troyan” “Flash Player”,  “Google Market”, hətta “Android” sistemli yeniliklərin adı altında, həmçinin “Whatsapp” və “Viber” rəsmi versiyası adı altında  maskalanır. İlk baxışdan banker digər buna bənzər təhlükələrdən az fərqlənir. İstifadəçi bank və ya sosial şəbəkə üçün tətbiqetməyə müraciət etməyənə qədər troyan fəaliyyətsiz qalır. Bundan sonra virus saxta xəta nümayiş etdirir və qurbanın uçot məlumatlarını təkrarən qeyd etməyə məcbur edir. Beləliklə, toplanan məlumatlar cinayətkarların əsas idarəedici serverinə ötürülür.
Bankerin daha bir maraqlı xüsusiyyəti də odur ki, iş qabiliyyətini itirməsindən qaçmaq üçün o “Twitter”ə ümid edir. Belə ki, əgər idarəedici server hansısa səbəbdən bloklaşdırılsa və yaxud ünvanı dəyişdirilsə, zərərli qurğu yeni ünvan əldə etmək üçün “Twitter” hesabına müraciət edir.
“Sfylabs” mütəxəssisləri hesab edirlər ki, “Red Alert 2.0” - bu cür funksionallı ilk mobil bankerdir. Adətən belə üsulları həqiqətən “Windows” troyanı istifadə etsə də, “Android” üçün təhlükəli olmur. Sərt kodlaşdırılmış C&C serverinə müraciət zamanı xəta yarandığı təqdirdə, troyan yeni MD5 xeşinin yaradılması üçün hazırkı tarix və “strings.xml”  faylından salt-dan ibarət kombinasiyasını istifadə edir. Xeşin ilk 16 simvolu “Twitter”də nikneymdir (məsələn, d8585cf920cb893a və 9/18/2017)  və idarəedici server yeni ünvanı almaq üçün bot bu səhifəni pars edir.
Tədqiqatçıların məlumatına görə, hazırda banker 6.0 versiyasına qədər “Android” üzərində işləyir, onun müəllifi isə troyanı daim təkmilləşdirir.
E.Ə.
www.oxu.az
"

"Hər şəkli sənət əsərinə çevirmək üçün bütün detallardan istifadə edilməlidir   Portret dedikdə, yalnızca insanın üz şəkli nəzərdə tutulmur.
Düymə basıldıqda, sizin təəccüb, sevinc, hirs, qorxu və ya kədər kimi müxtəlif emosiyalarınız olduğu kimi ekrana əks etdirilir. Sizin emosiyalarınız və təcrübələriniz şəkillərinizə canlılıq bəxş edir.    
HUAWEI P seriyası tamamilə sizin emosiyalarınızı qeyd etməyə və onları şəkillərdə əks etdirməyə həsr olunmuşdur. Bütün yeni HUAWEI P10 seriyası bu funksiyanı həyata keçirir və 5 yeni xüsusiyyətə malikdir: bokeh effekti (bulanıq), monoxrom (təkrəng), rəng effekti, yaxınlaşdırma və konturlama (cizgiləmə). HUAWEI, P seriyası ilə portret şəkilləri çəkmək üçün dünya üzrə məşhur moda fotoqrafı Yin Chao və SUPERSTUDIO fotoqraflarını dəvət etmişdir. Ümid edirik ki, onların işi sizə öz portretlərinizi ustalıqla çəkmək üçün ilham verəcək.
Bokeh effekti
Arxa fonun bulanıq olması şəkildəki əsas subyektin ön plana çıxmasına şərait yaradır. Bokeh effekti ilə yaradılan qığılcımlar onların dərinliyi dəyişdikcə dəyişir, bu isə şəkillərə fəza hissi bəxş edir və əsas subyekt və arxa fon aydın şəkildə bir-birindən ayrılır, lakin, eyni zamanda, harmonik olaraq bir-biri ilə vəhdət təşkil edir.  
Yoxlanılmış və sınaqdan keçirilmiş HUAWEI texnologiyası sayəsində P10 seriyası şəkildəki əsas subyektin xüsusiyyətlərini vurğulamaq üçün professional kameralar kimi zəngin detallardan ibarət qatlar yaradan, bokeh effekti xüsusiyyətinə malikdir. SUPERSTUDIO fotoqrafı Xing Chao “Ana və Qızı” mövzusunda bir sıra şəkillər çəkərkən portret şəkillərin sazlamasında olan bokeh effektinin üstünlüyündən çox gözəl istifadə etmişdir. Onun şəkillərində ön plana çıxan əsas subyektlər insanlara birbaşa təsir edir. 


Monoxrom
Monoxrom təkcə keçmiş günlərdən qalma bir dəb və ya klassikaya nostalji bir ziyarət deyil. O, öz orijinal saflıq və sıxlığında təqdim edilən bir təbiətdir. Bütün rənglər yox edildikdə, işıq və kölgənin keyfiyyəti və detallardan ibarət qatlar vurğulanır.     
SUPERSTUDIO-nun digər fotoqrafı Shen Qi “Ağ-qara” mövzusunda şəkillər çəkərkən qeyd etmişdir ki, yalnız saf rənglər həyatın saflığını geri qaytara bilər. Saflıq heç də mürəkkəb bir anlayış deyil. Çox sadədir. HUAWEI P10 ikili lenslərindən biri 20 meqapikselli monoxrom lensdir. O, işığı çox effektiv şəkildə ötürür, yüksək səviyyədə həssaslığa malikdir və parlaqlıq, detal və struktur baxımından möhtəşəm nəticələr verir.     



 
Yaxınlaşdırma 
“Gözəlliyə daha yaxın olmaq” fotoqraflar üşün çox önəmlidir. Yaxınlaşdırma lensi şəklin keyfiyyətini təmin etmək istəyərkən fotoqraflara uzaqdan diqqətlərini toplamağa çalışmadan öz kompozisiyalarını yaratmaq üçün daha çox sərbəstlik verir. 


 

HUAWEI P10 seriyası ikili lens fotoaparatlar üçün iki fokus məsafəsi təklif edir və sizə öz kompozisiyanızı yaratmaq üçün daha çox sərbəstlik verərək və şəkil çəkməyi daha da asanlaşdıraraq, şəkillərə 1X-2X arası davamlı yüksək keyfiyyət bəxş edir. SUPERSTUDIO-nun fotoqrafı Shen Qi “Mən” mövzusunda şəkillər çəkərkən yaxınlaşdırma lensinin üstünlüklərindən çox gözəl istifadə etmişdir. Yaxınlaşdırma lensi fotoqrafı və subyekti bir-birinə daha da yaxınlaşdırır və subyektə fotoaparat qarşısında öz həqiqi mənliyini göstərməsi üçün şərait yaradır. 
  HUAWEI P10 1.3X ilə çəkilmişdir 


HUAWEI P10 1.4X ilə çəkilmişdir 

HUAWEI P10 1.4X ilə çəkilmişdir 
Leica Rənglər
Leica rənglər dedikdə, qısa şəkildə şəklin rənglərinin kəskinliyi, qaranlıqda detalların çox gözəl uyğunlaşdırılması, tutqunluq, əlvanlıq, şəffaflıq, yüngüllük, parlaqlıq, şəklin tam düzgün və mavi olması, rənglər arasında təbii keçid və qaranlıq künclərin işarələnməsi müşahidə edilir.
SUPERSTUDIO-nun fotoqrafı Xiu Yu “Gözlərimdəki Rənglər” mövzusunda şəkillər çəkərkən Leica rəngləri ona ilham vermişdir. Bu rənglər kamera qarşısında möhtəşəm bədii hissləri əks etdirir.  


Konturlama
Ənənəvi fotoqrafiyada subyektlərin daha gözəl görünməsi üçün makiyaj, otağın işıqlandırılması və retuş çox önəmlidir. HUAWEI P10 seriyası Leica ilə birlikdə portret rejimini yaratdı. Dinamik işıqlandırma texnologiyası üzü daha formalı, üz rəngini daha şəffaf və gözləri daha canlı göstərərək, makiyajsız və retuşa ehtiyac olmadan zərif bir görünüş yaradır.    
HUAWEI P10 seriyasının portret rejimində arxa kamera ilə çəkilən şəkillərdə və ön kamera ilə çəkilən “selfie”lərdə əsas subyektin gözləri çox canlı görünür və dərinin orijinal teksturası və üzün formalı strukturu əsas subyektin emosiyalarını vurğulayır.  

 

HUAWEI P10-un ön kamerası ilə çəkilən “selfie”


HUAWEI P10-un ön kamerası ilə çəkilən “selfie” 


HUAWEI P10 arxa kamera portret rejimi

HUAWEI P10 seriyası ilə bütün şəkilləriniz sənət əsərinə çevriləcək.


HUAWEI P10-un ön kamerası ilə çəkilən “selfie” 


HUAWEI P10 arxa kamera portret rejimi 


HUAWEI P10 arxa kamera portret rejimi 

 HUAWEI P10 arxa kamera portret rejimi


HUAWEI P10 arxa kamera portret rejimi
Bəzi funksiyalardan düzgün şəkildə istifadə edilməsi şəkillərinizi ön plana çıxarmaya bilər.  
Ona görə də biz həmişə bütün funksiyalardan düzgün şəkildə istifadə etməliyik.   
HUAWEI P10 
5 xüsusiyyət: Bokeh effekti, Monoxrom, Rəng effekti, Yaxınlaşdırma və Konturlama
Hər Şəkil Bir Sənət Əsəri
www.oxu.az
"

"Qitələrarası ilk “teleportasiya” keçirildiÇin və Avstriyadan olan alimlər qrupu ilk qitələrarası “teleportasiya” həyata keçiriblər.
Oxu.Az ICTnews-a istinadən xəbər verir ki, hələlik böyükölçülü obyektlərin daşınması müzakirə mövzusu deyil, amma elementar zərrəcikləri planetin müxtəlif hissələrinə ötürmək mümkün olub.
“Mo-Szı” adlı rabitə aparatı sayəsində alimlər “kvant interneti”ni reallaşdırmağa daha da yaxınlaşıblar. Kvant açarları peykdən Yer kürəsinə 1200 km məsafədə ötürülüb. Həmçinin planetin müxtəlif hissələrində yerləşən iki obyekti bir-biri ilə əlaqələndirmək mümkün olub.
Yeni həll yüksək sürətdən başqa xarici dövlətlər tərəfindən dinləməni mümkünsüz edir.
A.M.
www.oxu.az
"

"ABŞ-dakı hər ikinci müəssisə kiberhücumun qurbanı olub""Munich Re"" şirkətinin mütəxəssislərinin keçirdiyi tədqiqatın nəticələrinə əsasən, ötən il ABŞ müəssisələrinin 53 faizi kiberhücumun qurbanları olub. 
Oxu.Az Lent.az-a istinadən xəbər verir ki, hücumların daha çox yayılmış nəticələri məlumatların itirilməsi və müəssisənin işində fasilələrin yaranmasıdır. Onlar müvafiq olaraq 60 və 55 faiz hallarda baş verib. 
Bununla belə, zərərçəkən şirkətlərin 74 faizi hər bir mübahisənin araşdırılması, bərpa, proqram və aparat cihazlarının dəyişdirilməsi, həmçinin hücumun digər nəticələrinin aradan qaldırılması üçün 5 000 dollar xərcləməyə məcbur olub. Bir çox hallarda isə müəssisələrin 38 faizi 50 000 dollardan çox, 10 faizi 100 000 dollardan 250 000 dollara qədər, 7 faizi isə 250 000 dollardan çox vəsait sərf ediblər.  
Daha çox hücum aləti kimi viruslar da daxil olmaqla ziyanverici proqram təminatı çıxış edib. Hücumların böyük hissəsi həmçinin DDoS hücumların və möhtəkir proqram təminatlarının payına düşür. 13 faiz hallarda kibercinayətkarlar sosial mühəndisliyin metodlarından istifadə ediblər. 
L.Ə.
www.oxu.az
"

"“iPhone 8 Plus” enerji toplayarkən partladı “iPhone 8 Plus”ın keyfiyyəti ilə bağlı narazılıqlar artmaqdadır. 
Oxu.Az Rusiya mətbuatına istinadən xəbər verir ki, Taylandda Vu adlı qadın kreditlə “iPhone 8 Plus” satın alıb.
Lakin 5 gün sonra telefon enerji yığarkən partlayıb. 
Qeyd edilir ki, hadisə baş verən zaman ""iPhone 8 Plus"" 70 faiz enerji toplayıbmış.
L.Ə.
www.oxu.az
"

"“iPhone 8”in real dəyəri açıqlandı“IHS Markit”in analitikləri “Apple” şirkətinin yeni smartfonları “iPhone 8” və “iPhone 8 Plus”un real dəyərini açıqlayıblar.
Oxu.Az xəbər verir ki, mütəxəssislərin hesablamalarına əsasən, 5,5 düym ölçüdə ekrana malik “iPhone 8 Plus” modelinin  tərkib hissələrinin qiyməti və istehsala çəkilən xərclər ümumilikdə 295 dollar təşkil edir.
Öz növbəsində, 4,7 düym ekranlı “iPhone 8” isə “Apple” şirkətinə 247 dollara baş gəlir. 
Qeyd edək ki, smartfonun qiyməti Azərbaycanda təqribən 1800 manat olacağı gözlənilir.
S.B.
www.oxu.az
"

"“Microsoft” gələn aydan “Office 2007” paketini dəstəkləməyəcək“Microsoft”un proqramçılar komandası “Office 2007” ofis proqramları paketinin genişləndirilmiş dəstək mərhələsinin başa çatması haqda məlumat dərc edib.
Oxu.Az ICTnews-a istinadən xəbər verir ki, 10 oktyabr 2017-ci il tarixindən etibarən “Microsoft” şirkəti “Office 2007” versiyası üçün yeniləmələr çıxarmayacaq, həmçinin texniki konsultasiyalar verməyəcək. Şirkətdən verilən məlumata görə, “Office 2007” versiyasının tərkibinə daxil olan proqramların (“Word”, “Excel”, “PowerPoint”, “OneNote”, “Visio”, “Outlook” və sairə) dəstək müddəti başa çatıb.
Fərdi kompüter və korporativ İT infrastrukturun mühafizəsi ilə bağlı problemlər yaşamamaq üçün “Microsoft” şirkəti indiyədək “Office 2007” proqram təminatından istifadə edən istifadəçi və təşkilatlara “Office 365” versiyasına keçməyi tövsiyə edir.
“Office 2007” ofis proqramları paketi 30 noyabr 2006-cı il tarixində təqdim edilib. Yeni məhsulu əvvəlki versiyalardan fərqləndirən əsas özəlliklər tamamilə yenidən işlənmiş “Ribbon” adlı istifadəçi interfeysi, yeni “Open XML” sənəd formatının dəstəklənməsi və bir çox əlavə funksiyalar olub.
L.Ə.
www.oxu.az
"

"Azərbaycanda internetdə problem yarandı - SƏBƏB + YENİLƏNİBNəqliyyat, Rabitə və Yüksək Texnologiyalar Nazirliyi internetdə yaranmış problemlə bağlı açıqlama yayıb.
Nazirliyin mətbuat xidmətindən Oxu.Az-a verilən məlumata görə, ölkədəki telekommunikasiya infrastrukturuna texniki nəzarəti həyata keçirmək üçün Şəbəkə Əməliyyat Mərkəzi fəaliyyət göstərir.
“Həm “Aztelecom”un, həm də “Baktelekom”un əməliyyat mərkəzlərində ölkə üzrə sabit  internet şəbəkəsində heç bir problem qeydə alınmayıb. Ölkə ərazisində genişzolaqlı sabit  internet şəbəkəsində hər hansı bir problem müşahidə olunmur”. 
***
16:15
Azərbaycanda internetin verilməsində problem yaranıb.
Təqribən saat 15:00-15:30 radələrində internetin fəalliyyətində fasilələr müşahidə edilib.
""İnternetdə baş vermiş qısamüddətli qüsurlar Avropanın bir sıra tranzit operatorlarında şəbəkələrin yüklənməsi ilə əlaqədar olub"".
Oxu.Az xəbər verir ki, bu barədə Trend-ə ""Delta Telecom"" (Azərbaycanın magistral rabitə operatoru) şirkətindən məlumat verilib.
Şirkətdən bildirilib ki, sistemdə qüsur olduqda və ya həddən artıq yükləndikdə, sistem avtomatik olaraq ehtiyat xətti işə salır ki, bu, istifadəçilərin internetə dayanıqlı girişini təmin edir: “Bizim Avropanın giriş nöqtələrinə birdən çox qoşulmamız mövcuddur və qeyri-müəyyən vəziyyət yarandığı təqdirdə sistem trafiki avtomatik olaraq digər xəttə yönləndirir. İnternetə girişdə müşahidə edilən problem bütün istifadəçilərdə olmayıb, indi bunun səbəblərini araşdırırıq. Hazırda trafikin ötürülməsi adi rejimdə davam edir”.
www.oxu.az
"

"Pulsuz ""Wi-Fi"" xidmətindən istifadə edənlərin sayı bəlli oldu - RəsmiNəqliyyat, Rabitə və Yüksək Texnologiyalar Nazirliyinin təşəbbüsü ilə “Bakı Telefon Rabitəsi” MMC (“Baktelekom”) tərəfindən həyata keçirilən “İctimai İnternet” layihəsi çərçivəsində “Pulsuz Wi-Fi” xidmətindən istifadə edənlərin sayı 1 mln.-u ötüb.
Oxu.Az nazirliyə istinadən xəbər verir ki, ötən həftədən “Baktelekom” tərəfindən elan edilən “Milyonuncu ol, noutbuku sən apar” kampaniyasının qalibi də müəyyənləşib. Noutbukun sahibi Orxan Cabbarov olub.
Qeyd edək ki, 1 ay öncə “Baktelekom” tərəfindən istifadəçi artımını stimullaşdırmaq məqsədi ilə “Pulsuz ""wi-fi” xidmətinin 500 mininci istifadəçisi mobil telefonla mükafatlandırılıb. 
Məlumat üçün bildirək ki, bu həftə pulsuz “wi-fi” zonalarının sırasına  daha biri əlavə edildi. Artıq “Port Baku Residence” və “Port Baku Mall” arasında yerləşən parkı (“Fashion Avenue”) ziyarət edənlər də ictimai şəbəkədən faydalana bilirlər.
Yaxın zamanda Dədə Qorqud və Nərimanov parkı da “Pulsuz ""wi-fi” xidmətinin əhatə dairəsinə daxil ediləcək. 
Dövlət Bayrağı Meydanı da daxil olmaqla, Dənizkənarı Milli Parkı, “İçərişəhər” Dövlət Tarix-Memarlıq Qoruğu ərazisini, Heydər Əliyev Mərkəzinin parkını, Sahil, Sabir, Xaqani, Axundov, Hüseyn Cavid, Səməd Vurğun, Muğan bağlarını, Qış və Zabitlər parklarını ziyarət edənlər “Pulsuz ""wi-fi” xidmətindən yararlana bilərlər. 
L.Ə.
www.oxu.az
"

"Videozəngləri dəstəkləyən “ağıllı” saat - VİDEO “Amazon” şirkəti “Echo” istehsal xəttindən olan qurğuları tamamlayan “Echo Spot” “ağıllı” saatını təqdim edib.
Oxu.Az ICTnews-a istinadən xəbər verir ki, kiçik 2,5 düym diaqonallı ekran və quraşdırılmış kamera ilə təchiz edilən saat “Echo Dot” və “Echo Show” qurğularının hibridini təşkil edir. Saat əsas təyinatı ilə yanaşı, videorabitə funksiyasını dəstəkləyir və kənar dinamiklər vasitəsilə “Amazon Prime Music”, “Pandora”, “Spotify”, “iHeartRadio” və “TuneIn” kimi servislərdən musiqinin dinlənilməsi üçün istifadə oluna bilər.
ABŞ-da “Echo Spot” “ağıllı” saatı üçün ilkin sifarişlərin qəbulu sentyabrın 27-də başlayıb. Qiyməti 130 dollar təşkil edəcək qurğunun bu ilin dekabrında satışa çıxarılması planlaşdırılır.  

L.Ə.
www.oxu.az
"

"Azərbaycanın ikinci telekommunikasiya peykinin orbitə çıxacağı vaxt açıqlandı ""Azərbaycanın ikinci telekommunikasiya peykinin (""Azerspace-2"") 2018-ci ildə orbitə çıxarılması ilə bağlı işlər plan üzrə gedir"".
Oxu.Az APA-ya istinadən xəbər verir ki, bunu nəqliyyat, rabitə və yüksək texnologiyalar naziri Ramin Quluzadə ""Impact"" jurnalına müsahibəsində bildirib.
Onun sözlərinə görə, bu peyk regionda şəbəkə xidmətləri sahəsində artmaqda olan tələbatı qarşılayaraq, yüksək texniki imkanlar, əlverişli əhatə zonası və keyfiyyətli xidmət təklif edəcək: ""Yeni peyk həm də birinci telekommunikasiya peykinin (""Azerspace-1"") orbitdəki ehtiyatı olacaq. ""Azerspace-1""-in özü də uğurla fəaliyyət göstərir və dünyanın 22 ölkəsində müştəri bazası var. Peykin tutumunun 75 faizi artıq kommersiyalaşdırılıb"", - deyə nazir vurğulayıb.
Nazir bildirib ki, kosmik sənayemizin vacib resurslarından biri də Yerin müşahidə peyki olan ""Azersky""dır: ""Hazırda ""Azersky"" peyki müdafiə, təhlükəsizlik, fövqəladə hallar, təbii ehtiyatların tədqiqi, dənizçilik, ətraf mühitin mühafizəsi, şəhərsalma, xəritəçəkmə, kənd təsərrüfatı, turizm və s. kimi sahələrdə geniş şəkildə tətbiq olunur. Sevindirici haldır ki, peyklərimiz tam olaraq yerli mütəxəssislər tərəfindən idarə olunur"".
L.Ə.
www.oxu.az
"

"Ramin Quluzadə tətbiq olunacaq yeniliklərdən danışdı""Azərbaycanda internetin inkişafı dinamikdir. Əhalinin 80 faizinin internetə çıxışı var"".
Oxu.Az APA-ya istinadla xəbər verir ki, bunu nəqliyyat, rabitə və yüksək texnologiyalar naziri Ramin Quluzadə ""Impact"" jurnalına müsahibəsində bildirib.
Onun sözlərinə görə, insanların internetə marağını nəzərə alaraq, turistlərin və əhalinin daha çox istirahət etdiyi yerləri pulsuz ""wi-fi"" ilə təmin edilir.
Nazir bildirib ki, ""İctimai wi-fi"" layihəsi Dənizkənarı Milli Park daxil olmaqla, paytaxtın 15 parkında artıq həyata keçirilib: ""Planımıza uyğun olaraq ilin sonunadək paytaxtımızda bütün parkların pulsuz ""wi-fi"" ilə təmin olunması nəzərdə tutulur"".
R.Quluzadə bu gün Azərbaycanda istənilən sahədə İKT-nin uğurla tətbiq olunduğunu bildirib. 
""Hazırda ölkəmizdə elektron təhsil, elektron vergi, elektron səhiyyə, elektron kənd təsərrüfatı, elektron gömrük, elektron ticarət və digər istiqamətlər üzrə səmərəli layihələrin icrası davam etdirilir. Bütün bu xidmətlər ""Elektron hökumət"" modelində əks olunur"",  - deyə nazir qeyd edib.
Onun sözlərinə görə, 40-dan artıq dövlət qurumunun xidmətləri ""Elektron hökumət"" portalında vətəndaşlara təqdim olunur: ""Portalın mobil tətbiqi vasitəsilə istifadəçilərə rabitə, kommunal, cərimə və s. üzrə bildirişlərin real vaxt rejimində çatdırılması mümkündür. Bu ""mobil hökumət"" quruculuğu istiqamətində uğurlu başlanğıc hesab oluna bilər"".
Nazir bildirib ki, elektron xidmətlərə artan tələbat fonunda cari ildə e-imzanın istifadəsi təkmilləşdirilərək ""elektron imza"" tokenləri yaradılıb: ""Bu günədək 100 mindən artıq ""elektron imza"" istifadəyə verilib və yaxın müddətdə hər bir vətəndaşa təqdim ediləcək yeni nəsil şəxsiyyət vəsiqəsi ""elektron imza"" sertifikatı ilə təmin olunacaq. Bununla da yeni vəsiqələr şəxsiyyəti identifikasiya etməklə yanaşı, elektron sənədlərin imzalanmasında da istifadə ediləcək"".
N.О.
www.oxu.az
"

"Kiberhücumlar nəticəsində təşkilatlara dəymiş zərər açıqlandı “Accenture” və “Ponemon Institute”un araşdırmalarına görə 2017-ci ildə kiberhücumlar nəticəsində təşkilatlara dəymiş zərərin həcmi 23% artıb.
Oxu.Az ICTnews-a istinadən xəbər verir ki, 2016-cı ildə şirkətlərə orta hesabla 9,5 milyon dollar zərər dəyib. Cari ildə bu göstərici 11,7 milyon dollaradək artıb. Son 5 ildə isə kiberhücumlardan dəymiş zərərin həcmi 62% yüksəlib.
 Qeyd edilib ki, araşdırma 254 təşkilat üzrə İT və kibertəhlükəsizlik sahəsində çalışan 2 mindən çox əməkdaş arasında keçirilmiş sorğunun nəticələrinə əsaslanır. Toplanılmış məlumatlar əsasında mütəxəssislər müəyyənləşdiriblər ki, şirkətlərə qarşı ildə orta hesabla 130 kiberhücum həyata keçirilir. Bu göstərici 2016-cı illə müqayisədə 27,4% çoxdur. Kiberhücumlar maliyyə və energetika sahəsində işləyən şirkətlərə ciddi zərər vurur. Bu sahələrdə orta illik zərərin həcmi müvafiq olaraq 18,28 və 17,2 milyon dollara yaxınlaşır.
Ölkələr üzrə aparılmış təhlilə əsasən, hakerlər ABŞ şirkətlərinə daha çox zərər vururlar.
L.Ə.
www.oxu.az 
"

" “WeChat” istifadəçilərinin sayı açıqlandı “WeChat” sosial şəbəkəsinin aktiv istifadəçilərinin sayı 1 milyard nəfərə yaxınlaşıb. 
Oxu.Az lent.az-a istinadən xəbər verir ki, bu barədə Çinin “Tencent” internet korporasiyasının rəsmi nümayəndəsi Li Van mətbuat konfransı zamanı jurnalistlərə bildirib. 
Mətbuat katibinin sözlərinə görə, hazırda əlavədən 963 milyon aktiv istifadəçi yararlanır və 2017-ci ilin dekabrın sonunda bu rəqəmin 1 milyard nəfərə çatdırılmasına nail olunacaq. 
Bundan başqa, 600 milyondan artıq Çin vətəndaşı “WeChat”dan məhsul və xidmətlərin ödənilməsi üçün istifadə edir. Li Van qeyd edib ki, 200 mindən artıq tərtibatçı aktiv olaraq, sosial şəbəkənin yeni xidmətlərini sınaqdan keçirir və nasazlıqları aradan qaldırırlar. 
Mətbuat katibi əlavə edib ki, “WeChat”ın yeni istifadəçilərinin böyük əksəriyyəti yenicə smartfondan istifadə etməyə başlayan yaşlı adamlardır. Son statistik məlumatlara əsasən, “WeChat”ın orta statistik istifadəçisi sosial şəbəkəyə gündəlik olaraq 1,5 saat sərf edir.
L.Ə.
www.oxu.az 
"

"Smartfonu gecələr şarj etmək ziyanlıdır Smartfonun gecə boyu enerji ilə doldurulması cihazın işini pisləşdirir.
Oxu.Az lent.az-a istinadən xəbər verir ki, mütəxəssislər bu işi günorta vaxtları etmək məsləhət görülür.
Belə ki, aparılan son araşdırmalara görə, smartfonun enerji ilə doldurulması prosesinə bir çox istifadəçilər düzgün yanaşmırlar.
Mütəxəssislərin rəyinə görə, cihazın gecə enerji ilə doldurulması smartfonun şəbəkəyə qoşulma vaxtını artırır ki, bu da batareyanın uzun müddət enerji saxlamaq qabiliyyətini itirməsinə gətirib çıxarır.
Beləliklə, müəyyən vaxtdan sonra akkumulyatorun keyfiyyəti zəifləyir və o, enerjini daha az müddətdə saxlamağa başlayır.
L.Ə.
www.oxu.az 
"

"2017-ci ilin əsas kibertəhlükəsi bəlli oldu  ""Avropol""un hesabatına əsasən, fırıldaqçı viruslar 2017-ci ildə əsas kibertəhlükələrdən biri olacaq.
Oxu.Az ICTnews-a istinadən xəbər verir ki, WannaCry adlı fırıldaqçı virusun epidemiyası kibercinayətkarlıq sahəsindən olan bu təhdidi başqa səviyyəyə qaldırıb.
""Avropol""un direktoru Rob Ueynrayt deyib ki, banklar və başqa böyük biznes müəssisələri görünməmiş miqyasda təhlükəyə məruz qalırlar. 
L.Ə.
www.oxu.az 
"

"Çindən yeni smartfon - VİDEOÇində növbəti ildə yeniliyə çevriləcək müasir suyadavamlı “IP69” standartına uyğun smartfon istehsal olunub.
Oxu.Az ICTnews-a istinadən xəbər verir ki, “NOMU S10 Pro” adlanan qurğu yüksək sukeçirməzlik göstəriciləri nümayiş etdirir. Smartfon suyun 2 metr dərinliyində 1 saat qala bilir ki, bu da elektron qurğu üçün ən yüksək suyadavamlılıq nəticəsi hesab olunur.
Məlumata görə, “NOMU S10 Pro” smartfonunun digər texniki xüsusiyyətləri də yüksək səviyyədə hazırlanıb. Belə ki, “Android 7.0” əməliyyat sisteminin idarəetməsi ilə işləyən yeni qurğu 5 min milliamper/saat tutumlu akkumulyator, 3 giqabaytlıq operativ və 32 giqabaytlıq quraşdırılmış yaddaş, 1,5 giqahers takt tezlikli 64 bitlik “MT6737t” prosessor, 8 meqapikselli arxa və 5 meqapikselli ön kamera, “5.0 HD Corning Gorilla Glass 3” ekran, yumşaq “Germany Bayer” rezin material, “9В/ 2A Quick charge/ OTG” enerjidoldurma qurğusu və “GPS+GLONASS” naviqasiya sistemi ilə təchiz edilib.
“AliExpress” onlayn mağazasında satışa çıxarılan smartfon barədə daha ətraflı məlumatı məhsulun xüsusi səhifəsindən əldə etmək mümkündür.

L.Ə.
www.oxu.az
"

"“Apple” şirkəti kasıblar üçün telefon istehsal edəcək ABŞ-ın “Apple” şirkəti yeni “iPhone X” almağa pulu çatmayanlar üçün qənaətcil “iPhone SE” smartfonunun qənaətcil versiyasını tərtib edib. 
Oxu.Az lent.az-a istinadən xəbər verir ki, yeni smartfon daha əlçatan qiymətə çərçivəsiz “iPhone X” smartfonunun kiçildilmiş nüsxəsinə bənzəyəcək.
Qeyd edək ki, “Apple”ın yeni cihazının təqdimatından sonra bir çox istifadəçilər displeyin enindən narazı qalıblar. İnsanlar gileylənirlər ki, onu əldə tutmaq, cibdə və ya çantada daşımaq çox çətin və narahatdır.
Bununla əlaqədar olaraq “Apple” şirkəti “iPhone X”-in kiçildilmiş nüsxəsi olan “Phone SE+” yaradıb ki, onun da displeyinin diaqonalı cəmi 4,2 düym təşkil edir.
Şəbəkədə artıq gələcək smartfonun eskizləri yayılıb. Onun ön panelində “Face İD” ilə işləmək üçün 5 meqapikselllik kamera quraşdırılacaq. Arxa panelində isə 12 meqapiksellik kamera olacaq.
L.Ə.
www.oxu.az
"

"Bill Qeyts işlətdiyi smartfonun adını açıqladı - VİDEO “Microsoft”un qurucusu Bill Qeyts ""Google"" şirkətinin məhsulu olan ""Android"" əməliyyat sistemi ilə işləyən smartfona keçib.
Oxu.Az-ın Technote.az-a istinadən xəbərinə görə, Bill Qeyts “Microsoft”un tətbiqlərindən istifadə etdiyini deyib. Bura “Microsoft Word”, “Skype”, “Teams” və “Outlook” kimi tətbiqlər daxildir.
Qeyd edək ki, ""Android"" “Microsoft”a daha yaxındır, nəinki ""iOS"". ""Android"" platformasını bir çox şirkətlər dəstəkləyir. Onların sırasında “Dell”, “Acer”, “Asus” və “Samsung” kimi şirkətlər var. Tətbiq yaradıcıları üçün ""Google Play"" sistemi daha asandır, nəinki ""App Store"".

L.Ə.
www.oxu.az 
"

"Yaponiya 5G rabitə şəbəkəsinin tətbiqinə başlayır Yaponlar gələn ilin mart ayında 5G rabitə şəbəkəsini sınaqdan keçirməyi planlaşdırırlar. 
Oxu.Az lent.az-a istinadən xəbər verir ki, 2020-ci ilə qədər onlar bu şəbəkəni kommersiya məqsədilə istifadəyə verməyi planlaşdırırlar. 
5G şəbəkəsinin sınaqlarını müştərək olaraq “Ericsson” və KDDI kimi iki Yaponiya şirkəti həyata keçirəcək. 4,5GHs tezliyində baş tutacaq bu sınaqlar pilot layihə olacaq və 2020-ci ildə tam olaraq kommersiya fəaliyyətinə keçirilməlidir. 
Xatırladaq ki, bu gün dünyanın heç bir yerində 5G internet mövcud deyil. Yaxın 2-3 il ərzində Cənubi Koreya, Yaponiya və Amerika Birləşmiş Ştatlarının iri provayder və telekommunikasiya şirkətləri beşinci nəsil şəbəkənin işə salınmasını planlaşdırırlar. 
L.Ə.
www.oxu.az
"

" “Twitter” limiti artırır“Twitter” mikrobloqlar xidməti məlumatlardakı limitin 280 işarəyə qədər artırılması üzərində işləyir. 
Oxu.Az lent.az-a istinadən xəbər verir ki, hazırda “Twitter”dəki məlumatlar 140 işarə ilə məhdudlaşır.
Şirkətin məlumatında deyilir ki, hələlik “Twitter” yeni funksiyanı test rejimində kiçik bir istifadəçi əhatəsi üçün işə salıb. 
Bu yeniliyin həyata keçirilməsi digər dillərlə müqayisədə, yapon, çin və Koreya dillərində olan ""twit""lərdə 140 işarədə daha çox məlumatın ötürülməsi ilə izah edilir.
“Biz bilirik ki, planetdəki hər bir insan özünü “Twitter”də asanlıqla ifadə edə bilir.  Bunun üçün də biz yenilik tətbiq  edirik. Biz bu limiti 280 işarəyə qədər artıracağıq”, - deyə məlumatda bildirilir.
L.Ə.
www.oxu.az 
"

"“CavanNar” tarifi indi daha sərfəli oldu “Nar” danışıq dəqiqələri, SMS və interneti gənclər üçün eyni, sərfəli tarifdə topladığı “CavanNar” təklifinə dəyişikliklər etdi.
Tarif planı çərçivəsində bonusların təqdim edilməsi qaydalarına dəyişiklik edən operator, bununla mobil rabitə bazarında gənclər üçün ən sərfəli təklifi irəli sürdü. Belə ki, gənclər bu tarifə qoşulmaqla hər ay şəbəkədaxili 300 dəqiqə, ölkədaxili 300 SMS və 300 MB internet trafiki əldə edirlər. Gənclər çox sərfəli ünsiyyət imkanlarını özündə birləşdirən tarifə cəmi 99 qəpiyə qoşula bilərlər.   
Kampaniyaya qoşulmaq istəyən yaşı 16-25 arası olan gənc abunəçilər öz şəxsiyyət vəsiqələri ilə istənilən “Nar” müştəri xidmətləri və ya mağazasına yaxınlaşa bilərlər. “Nar” tarif və kampaniyaları haqqında daha ətraflı məlumatı isə nar.az internet səhifəsindən öyrənmək olar. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilmişdir. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilmişdir. “Nar” ölkədə ilk dəfə olaraq 3G texnologiyasını təqdim etmiş və geniş 4G şəbəkəsini abunəçilərinin istifadəsinə vermişdir. Mobil operator şəbəkə keyfiyyətinin davamlı təkmilləşdirilməsi strategiyası çərçivəsində səs keyfiyyətinin nəzərəçarpacaq dərəcədə artımını və səsin təmiz ötürülməsini təmin edən “HD-Voice” (High Definition Voice) xidmətini təqdim etmişdir. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksəkkeyfiyyətli xidmət göstərir.  
www.oxu.az
"

"Bakıda pulsuz “Wi-Fi” olan ərazilər genişləndi – TAM SİYAHI“Bakı Telefon Rabitəsi” MMC pulsuz “Wi-Fi” xidmətinin əhatə dairəsini “Port Baku Residence” və Port Baku Mall”a qədər genişləndirib.
Oxu.Az-ın xəbərinə görə, bu barədə Trend-ə şirkətdən məlumat verilib.
Şirkətdən verilən məlumata görə, yaxın zamanlarda xidmətin əhatə dairəsinin “Dədə Qorqud” və “Nərimanov” parklarınadək genişləndirilməsi nəzərdə tutulur.
Qeyd edək ki, Simsiz internet şəbəkəsinin genişləndirilməsi üzrə işlər mart ayından “İctimai Wi-Fi” layihəsi çərçivəsində aparılır. 
Hazırda bu şəbəkəyə “İçərişəhər” dövlət tarix-memarlıq qoruğu, Dənizkənarı Milli Park, Heydər Əliyev Mərkəzinin parkı, “Qış parkı”, “Zabitlər” parkı, “Sahil”, “Axundov”, “Sabir”, “Xaqani”, “Hüseyn Cavid”, “Səməd Vurğun” və “Muğan” bağları daxildir.
Xidmət işə salındıqdan etibarən şəbəkəyə 1 milyona yaxın qoşulma qeydə alınıb.
S.B.
www.oxu.az
"

"Dünyanın ən bahalı brendinin adı açıqlandı “Apple” şirkəti ardıcıl beşinci dəfə dünyanın ən bahalı brendi seçilib.
Oxu.Az xəbər verir ki,  “Apple” brendinin dəyəri ötən il ərzində 3 faiz artaraq, 184,1 milyard dollar təşkil edib.
Reytinqdə ikinci yeri brendi 141,7 milyard dollar (il ərzində 6 faiz artım) qiymətləndirilən “Google” şirkəti, üçüncünü isə “Microsoft” korporasiyası (79,99 milyard dollar, 10 faiz artım) tutub.
“Coca-Cola” brendinin dəyərinin 5 faiz azalaraq, 69,73 milyard dollar təşkil etməsi nəticəsində şirkət üçüncü yerdən dördüncü pilləyə düşüb. 
L.Ə.
www.oxu.az 
"

"Pilotsuz uçan taksinin sınaq uçuşu keçirilib - VİDEOBirləşmiş Ərəb Əmirliklərinin Dubay şəhərində pilotsuz uçan taksinin sınaq uçuşu keçirilib.
Oxu.Az ICTnews-a istinadən xəbər verir ki,  Almaniya konstruktorları tərəfindən ərsəyə gətirilən nəqliyyat vasitəsi sərnişinlərin avtonom rejimdə çatdırılmasını təmin edəcək. Havada 30 dəqiqə qalan aparatın maksimal sürəti saatda 100 km təşkil edir.
Məlumata görə, sərnişinlərin təhlükəsizliyinin təmini üçün pilotsuz uçan aparat paraşütlər və doqquz müstəqil akkumulyatorla təchiz ediləcək.
Sərnişinin avtonom taksini mobil telefon proqramı vasitəsilə sifariş edə biləcəyi nəzərdə tutulur.

L.Ə.
www.oxu.az 
"

"Rusiya ""Facebook""a qadağa qoymaq istəyir Əgər ""Facebook"" Rusiyada qüvvədə olan şəxsi məlumatların lokallaşdırılması barədə qanunun tələblərini yerinə yetirməzsə, 2018-ci ildən etibarən onun bu ölkədəki fəaliyyətinə xitam veriləcək.
Oxu.Az xəbər verir ki, bu barədə APA ""Russia Today"" telekanalına istinadən məlumat yayıb.  Rusiyanın Rabitə, İnformasiya Texnologiyaları və Kütləvi Kommunikasiyalar üzrə Federal Xidmətinin rəhbəri Aleksandr Jarov bildirib.
""Qanun hamı üçün icbaridir. Biz ya qanunun tələblərinin yerinə yetirilməsinə nail olacağıq, ya da ""Facebook"" ""Linkedin"" kimi Rusiya ərazisindəki fəaliyyətini dayandıracaq"", - deyə o qeyd edib.
Onun sözlərinə görə, 2018-ci ildə məsələyə tam aydınlıq gətiriləcək.
L.Ə.
www.oxu.az 
"

"Çində “WhatsApp” işini bərpa etdi - YENİLƏNİBÇin hökuməti ""WhatsApp"" messencerinin işini bərpa edib.
Oxu.Az bu barədə ""Financial Times""a istinadən xəbər verir.
Hazırda sosial şəbəkə istifadəçiləri mətn, eləcə də, şəkil və səsli ismarıcları göndərə bilirlər.
Xatırladaq ki, Çin hökuməti ötən bazar günü, sentyabrın 24-də “WhatsApp” messencerini ölkə ərazisində bloklamışdı.
09:28 (26.09.2017)
Çin hökuməti “WhatsApp” messencerini ölkədə bloklayıb.
Oxu.Az-ın Qafqazinfo-ya istinadən xəbərinə görə, bundan öncə ölkədə xidmətin funksiyaları - şəkillərin və digər faylların, eləcə də, səsli ismarıcın göndərilməsi müvəqqəti məhdudlaşdırılmışdı. Lakin bu gün “WhatsApp” bloklanıb.
Qeyd edək ki, Çində “Facebook” (2009-cu ildən) və “Instagram” da işləmir.
N.O.
www.oxu.az
"

"Noutbukların klaviaturasında  gizli kombinasiyalar Mütəxəssislər noutbukların klaviaturasında olduqca faydalı ola biləcək gizli kombinasiyalardan danışıblar. 
Oxu.Az lent.az-a istinadən xəbər verir ki, noutbukların klaviaturasında düymələrin gizli kombinasiyaları mövcuddur ki, bu da işi xeyli asanlaşdırır. 
Ancaq istifadəçilər onlardan istifadə etməyi dayandırıblar və onları unudublar. Unudulmuş kombinasiyalardan biri “Windows + L”-dir ki, bu da qeydiyyat yazısının funksionallığını artırmağa imkan verir. 
Hit paradın ikinci sırasını “Shift + Delete” tutur. Bu əmr “Səbət”i keçməklə bütün faylları təmizləyir. Bu əmrdən sonra məlumatları qaytarmaq olduqca çətindir.
Üçüncü yeri “ALT + F6” funksiyası tutur ki, bu da kompüter və ya noutbukda işə salınan bütün əlavələrin işini və fəaliyyətini sürətləndirir.
“Shift + Ctrl +N” düymələrinin birləşməsi isə yeni qovluq yaratmağa imkan verir.
Siyahını “Windows + M” komandası qapayır ki, bu da bütün açıq olan pəncərələri aşağı salmağa imkan verir. 
L.Ə.
www.oxu.az 
"

"Dünyanın ən qəribə smartfonları Ekspertlər dünyanın ən qəribə smartfon modellərinin reytinqini tərtib ediblər.
Oxu.Az ICTnews-a istinadən xəbər verir ki, reytinq müasir qurğuların funksionallığı təhlil edilməklə tərtib olunub.
Məlumata görə, siyahıya istifadəçinin ətrafında olan əşyaların temperaturunu ölçə bilən “Caterpillar S56” smartfon modeli daxil edilib.
Reytinqdə yer alan digər “HP Elite X3” smartfonu kompüter funksiyalarını (qurğuya klaviatura qoşulur, onun özünü isə fərdi kompüterin monitoruna qoşmaq mümkündür) yerinə yetirməsi ilə təəccüb doğurur.  
Dairəvi formaya malik və ağacdan düzəldilən “Runcible” smartfonu isə qeyri-adi xarici görünüşü ilə görənləri heyran edir.
L.Ə.
www.oxu.az 
"

"Haker qruplaşması minlərlə şirkətin elektron ünvanına hücum edib“Phantom Squad” haker qruplaşması minlərlə şirkətin elektron ünvanlarına hücum edib. 
Oxu.Az Lent.az-a istinadən xəbər verir ki, şirkətlərə konkret tarixdə DDos göndərəcəkləri ilə bağlı təhdid dolu məktublar ünvanlanıb.
Hakerlər hücumdan imtina edilməsinin müqabilində onların hesablarına 720 dollar vəsaitin köçürülməsini tələb ediblər. 
Məktub müəllifləri iddia edirlər ki, kiberhücum sentyabrın 30-da həyata keçiriləcək və minlərlə şirkətin kompüter sistemlərinə yönələcək. Təhlükə ilə bağlı məlumatları kompüter təhlükəsizliyi üzrə mütəxəssis Derek Farmer tapıb.
Elektron məlumatda müəlliflərə 0,2 bitkoinin ödənilməsi tələbi ilə bağlı sadə bir mətn yerləşdirilib. Hazırda bu rəqəm təxminən 720 dollar təşkil edir. “Təzminat”ın ödənilməsindən imtina edildiyi halda, fırıldaqçılar sentyabrın 30-da saytı offlayna göndərəcəkləri ilə təhdid edirlər. 
Kibertəhlükəsizlik mütəxəssislərinin fikrincə, bu haker qrupu onların təhdid etdikləri qədər kütləvi DDos hücum həyata keçirmək gücünə malik deyil. Kriminalistika üzrə mütəxəssislər qeyd edirlər ki, bu fırıldaqçılar, sadəcə olaraq, iri biznesi qorxudurlar və heç də hücum etmək niyyətində deyillər.
L.Ə.
www.oxu.az 
"

"XDMX ""Windows"" istifadəçilərinə xəbərdarlıq etdi""Cisco Talos""un mütəxəssisləri ""Windows"" əməliyyat sistemi ailəsinin optimallaşması və ""təmizlənməsi"" üçün nəzərdə tutulmuş məşhur ""Ccleaner"" tətbiqi ilə əlaqəli xoşagəlməz insident haqda xəbərdarlıq ediblər.
Oxu.Az xəbər verir ki, Kompüter İnsidentlərinə qarşı Mübarizə Mərkəzindən ""APA-Economics""ə verilən məlumata görə, tədqiqatçıların məlumatlarına əsasən, naməlum hakerlər 15.08.2017-ci ildən 12.09.2017-ci ilədək tətbiqə nüfuz edərək ""Floxif"" troyanını yaymağa müvəffəq olublar. Mütəxəssislər bildirirlər ki, ""CCleaner 5.33""-ün rəsmi versiyası ilə tanış olarkən tətbiqin şübhəli domen ilə əlaqələndiyini müşahidə ediblər. Məlum olub ki, buna yalnız 32 bitlik sistemdə inzibatçı uçot qeydi ilə işləyən ""Floxif"" troyanı məsuliyyət daşıyır. Troyan yoluxmuş kompüter haqqında (sistem haqqında informasiya, işə salınmış proseslər, şəbəkə qurğularının MAC ünvanları və s.) bütün məlumatları toplayır və onları hakerlərə məxsus serverə yollayır. Bununla da 2,27 milyon istifadəçinin şəxsi məlumatları hakerlərin əlinə keçib.
Kompüter İnsidentlərinə qarşı Mübarizə Mərkəzi (Xüsusi Dövlət Mühafizə Xidmətinin Xüsusi Rabitə və İnformasiya Təhlükəsizliyi Dövlət Agentliyinin tərkibində fəaliyyət göstərir - red.) yoluxub yoluxmamağınızla bağlı aşağıdakı tövsiyəni edir:
Reyestrdə ""HKEY_LOCAL_MACHINESOFTWAREPiriformAgomo"" taparaq, ""MUID"" və ""TCID"" elementlərinin mövcudluğunu yoxlamaq lazımdır. Əgər tapsanız, bu, ""Floxif"" yoluxmasının əlamətidir.



E.Ə.
www.oxu.az
"

"“Apple” dəyərini itirdiABŞ-ın “Apple” korporasiyasının bazar dəyəri azalaraq, son 17 ayın ən neqativ göstəricisinə düşüb.  
Oxu.Az-ın Lent.az-a istinadən verdiyi xəbərə görə, sentyabrın 22-də şirkət səhmlərinin dəyəri 1,6% azalıb, sentyabrın 18-dən bəri isə ümumilikdə səhmlər 5,2% ucuzlaşıb. Nəticədə korporasiyanın bazar dəyərində 43 milyard dollar dəyərində ucuzlaşma baş verib. 
Səbəb sentyabrın 22-də satışına başlanan yeni “Apple Watch” ağıllı saatlarında qüsur aşkarlanmasıdır. Belə ki, saatlarda şəbəkəyə qoşulma problemi var. Bundan başqa, analitiklər “iPhone 8”-lə bağlı neqativ proqnoz veriblər. Onların fikrincə, bu model “iPhone 7”dən çox az fərqlənir. Ekspertlər hesab edir ki, “Apple” pərəstişkarlarının əsas diqqətinin “iPhone X”-a yönəlməsi də “iPhone 8”-in satışına neqativ təsir göstərəcək. “iPhone X” noyabrın əvvəlində satışa çıxarılacaq.   
Qeyd edək ki, “iPhone X”, “iPhone 8” və 3-cü nəsil “Apple Watch” sentyabrın 12-də rəsmən təqdim olunub. 
www.oxu.az
"

"Zukerberq milyardlarla dollarlıq səhm satacaq“Facebook”un qurucusu Mark Zukerberq qarşıdakı 18 ay ərzində şirkətdə ona məxsus olan səhmlərdən bir qismini satacaq.
Oxu.Az Lent.az-a xəbərinə görə, bunu M. Zukerberq öz “Facebook” səhifəsində açıqlayıb. O, xeyriyyə məqsədləri üçün 35-75 milyon ədəd səhm satacağın bildirib.
M. Zukerberq həyat yoldaşı Pristsilla ilə birlikdə həyatları boyunca “Facebook”da onlara aid səhm paketinin 99%-ni satmaq planlarını təsdiqləyib: “Biz bu işi sürətləndirmək və paketin böyük hissəsini satmaq istəyirik. Mən elm, təhsil və hüquq sahəsindəki layihələrimizi maliyyələşdirmək üçün önümüzdəki 18 ayda 35-75 milyon arası səhm satmağı düşünürəm”.
“Facebook”un səhmlərinin hazırda birjadakı dəyəri (170,54 dollar) nəzərə alındıqda, M. Zukerberq bu satışdan 5,9 - 12,8 milyard dollar arasında gəlir əldə edə bilər. 
M. Zukerberq şirkətdəki payının azalmasından sonra da ona “Facebook” üzərindəki nəzarəti saxlamağa imkan verəcək yeni səhm növünün yaradılması təklifini geri götürdüyünü də bəyan edib. Bu, səhmlərinin dəyərinin artması ilə bağlıdır. Lakin iş adamı qeyd edib ki, şirkət üzərində nəzarətini azı 20 il ərzində saxlamaq fikrindədir.
Xatırladaq ki, 2015-ci ilin dekabrında Zukerberq “Facebook”dakı səhmlərinin 99%-ni xeyriyyə və ictimai fəaliyyət üçün sərf edəcəyini açıqlayıb. Onun sözlərinə görə, bu pullar insan potensialının inkişafına və bütün dünyada uşaqlar üçün bərabər imkanların yaradılmasına sərf olunmalıdır. 2016-cı ilin sentyabrında Mark və Pristsilla hazırda mövcud olan bütün xəstəliklərin müalicəsinə yönəlmiş tədqiqatlar üçün 3 milyard dollar ayıracaqlarını elan ediblər. Bu vəsait 10 il ərzində ayrılacaq. İlk mərhələdə San Fransiskoda “Biohub” adlı laboratoriyanın yaradılması nəzərdə tutulub. Orada ABŞ-ın nüfuzlu universitetlərinin (San Fransisko, Berkli, Stenford) alim və mühəndisləri çalışacaq. Laboratoriyanın ilkin məqsədi xəstəliklərin vaxtında üzə çıxarılması və müalicəsi üçün “yol xəritəsi”nin hazırlanması olacaq. M. Zukerberq istənilən infeksion xəstəliyin diaqnostikası üçün xüsusi çipin yaradılmasını da mümkün sayıb.
Qeyd edək ki, M. Zukerberq “Facebook”un səslərin 54%-nə nəzarət edən ən iri səhmdarıdır. Şirkət ümumilikdə 2,27 milyard ədəd A və 557,5 milyon ədəd B səhmi buraxıb. B sinfindən olan hər səhmin 10 səs, A sinfindən olan hər səhmin isə 1 səsi var. 2015-ci ildə M. Zukerberqin təxminən 4 milyon ədəd A səhmi və 419 milyon ədəd B səhmi var idi.  
www.oxu.az
"

"“Samsung UHD TV Curved” – sönülü halda belə incəsənət əsəridirBu gün bizi əhatə edən hər bir detala diqqət yetiririk. Bu baxımdan, ev texnikası adi bir əşya deyil, interyerimizin bir hissəsidir. Eyni rəngli məişət texnikası alır, onları mebelimizin rəngi ilə tutuşdururuq. Bunu nəzərə alaraq, ""Samsung"" hər bir məkanın qeyri-adi bəzək elementi olan ""Curved UHD TV""-ni təqdim edir. Bu incə və zərif  “qövsvari” televizor özündə texnoloji yenilikləri  və incə formanı birləşdirir. Hətta sönülü halda belə ""Curved UHD TV"" art obyektidir. Nazik metal çərçivə “qövsvari” ekranı haşiyəyə alaraq, bizə premiallıq hissi bəxş edir. Televizorun dayağında da bu metaldan istifadə olunub. Nəcib qara ekranın və gümüşü altlığın rəng təzadı sayəsində ""Curved UHD TV"" sanki havada süzür. Metalın nahamar səthi isə hər toxunuşda bizi hər yerdə əhatə edən plastikdən çox fərqli olan əsl faktura hissini bəxş edir. “Qövsvari” UHD-televizor insan gözünün “dairəvi” formasına bənzər layihələndirilib. Lakin bu adi bənzərlik deyil, bu, əsaslı tədqiqləri özündə birləşdirən araşdırmadır.
“Qövsvari” ekran ""4200R"" radiusa malikdir,  bu ölçü periferik görmə qabiliyyətini aktivləşdirərək, ekranda baş verənlərin ahənginə daha dərin dalmağa imkan yaradır.  Təsvirin bütövlüyünü dəstəkləyən Dynamic Crystal Color və Active Crystal Color  texnologiyaları sayəsində görüntünün rəng palitrası genişlənir və ekranınızda olan kontent daha da canlı görünür. Görüntünün dərinlik hissini xeyli artıran (təsvirə həcm verən) Auto Depth Enhancer texnologiyasının köməyi ilə isə sizə, sadəcə, həyəcan dolu seyrdən  həzz almaq qalır. ""Design 360"" - ""Samsung""un dizayn fəlsəfəsidir. Burada yüksək texnoloji komponentlər və funksiyalar sadə, adi və premial estetika ilə birləşir. Beləliklə, ""Samsung UHD TV"" həmçinin qəbul olunan siqnalın keyfiyyətini yaxşılaşdıran funksiya ilə təchiz olununmuş innovativ smart televizordur. Kontentin keyfiyyətindən asılı olmayaraq, siz daim UHD formatına maksimal dərəcədə yaxın olan təsvir əldə edəcəksiniz.
Əvvəllər televizorların arxa paneli üzərində təyinatı çox zaman sirr olaraq qalan “yuva” və kabəllər yerləşdirilirdi. Lakin “qövsvari” televizor  bütün kabelləri özündə birləşdirən  ""One-Connect"" qoşulması ilə təchiz olunub. Bunu hesaba alaraq demək olar ki, ""Curved UHD TV""-nin arxa panel quruluşu da çox sadə və zərif təəssürat yaradır. Smart TV-nin simsiz internet qoşulmasını dəstəkləməsi sonsuz sayda veb kontentdən yararlanmağa imkan yaradır. Multimedia mərkəzi olan ""Samsung UHD TV"" ilə sevdiyiniz film və serialları birbaşa öz televizorunuzda onlayn izləyin.
""Samsung Curved UHD"" televizorları haqqında əlavə məlumatı: Baku Electronics, Kontakt Home, Maxi.az, Music Galery, Optimal və Soliton mağazalar şəbəkəsindən əldə etmək olar. 
E.Ə.
www.oxu.az
"

"“Apple” və “Facebook” Meksika zəlzələsindən zərər çəkənlərə bir milyon dollar ayırdıSentyabrın 19-da Meksikada 7,1 bal gücündə zəlzələ baş verib ki, nəticədə 40-a yaxın bina uçub və 230 nəfərdən çox insan ölüb.
Oxu.Az-ın Lent.az-a istinadən verdiyi məlumata görə, “Apple” şirkəti Meksika hökumətinin hesabına 1 milyon dollar keçirdiyini bildirib. Bu pullar dağıntıların aradan qaldırılmasına və zəlzələdən zərərçəkənlərə xərclənəcək.
Bundan əvvəl isə “Apple” şirkəti “Harvi” və “İrma” qasırğasından zərər çəkənlərə 8 milyon dollardan çox vəsait ayırıb.
Analoji olaraq Meksika sakinlərinə “Facebook” şirkəti də 1 milyon dollar həcmində maliyyə yardımı göstərib.
www.oxu.az
"

"“Hamı üçün İKT” sosial layihəsinə start verildiNəqliyyat, Rabitə və Yüksək Texnologiyalar Nazirliyi aztəminatlı, qaçqın və məcburi köçkün, şəhid ailələrinin üzvləri və məhdud fiziki imkanlı məktəblilər və gənclər üçün kompüter biliklərinin inkişafına xidmət edən “Hamı üçün İKT” sosial  layihəsinə start vermişdir. Layihə Elektron Hökumət Təlim-Tədris Mərkəzi tərəfindən Bakı və regionlarda yerləşən təlim mərkəzlərində keçiriləcəkdir. 
Layihə çərçivəsində 1000-ə yaxın şəxsin informasiya texnologiyalarından istifadə biliklərinin artırılması, ən vacib kompüter proqramlarının öyrənilməsi və elektron hökumət həlləri üzrə bacarıqların inkişaf etdirilməsi məqsədilə ödənişsiz əsaslarla təlimlər keçiriləcəkdir. Təlimlərdə iştirak edənlər yeni biliklər əldə edəcək və şəxsi karyeralarını inkişaf etdirmək  imkanı qazanacaqlar.
Layihə Nəqliyyat, Rabitə və Yüksək Texnologiyalar Nazirliyinin və Azərbaycan Respublikası Prezidenti yanında Bilik Fondunun maliyyə dəstəyi ilə həyata keçirilir. Eyni zamanda, Əmək və Əhalinin sosial Müdafiəsi Nazirliyi və Ailə, Qadın və Uşaq Problemləri üzrə Dövlət Komitəsi layihəyə dəstək verirlər. 
İlk təlimlərə sentyabrın 6-dan start verilmişdir. Bu təlimlər Gəncə, Mingəçevir, Lənkəran, Şirvan, Şamaxı, Şəki regional təlim mərkəzlərində keçirilir. Təlimlərdə yaşından, ixtisasından asılı olmayaraq, hər bir kəs iştirak edə bilər. 
Təlimlər 6 günlük kurslar şəklində təşkil olunur. Məşğələlər beynəlxalq sertifikatlı təlimçilər tərəfindən keçirilir. Təlimlərin yekunları üzrə Nəqliyyat, Rabitə və Yüksək Texnologiyalar Nazirliyinin sertifikatları təqdim ediləcəkdir.
Elektron Hökumət Təlim-Tədris Mərkəzi kompüter və informasiya texnologiyaları sahəsində əhalinin biliklərinin artırılması məqsədilə yaradılmış və innovativ texnologiyalardan istifadə etməklə, 16 rayonda əhaliyə xidmət göstərir. Təlimlərə yazılmaq üçün yaxınlığınızda yerləşən “Şəbəkə” xidmət mərkəzlərinə müraciət edə bilərsiniz. Layihədə iştirak etmək və əlavə məlumat almaq üçün aşağıdakı vasitələrlə Mərkəzlə əlaqə saxlamaq mümkündür: www.e-training.az, info@e-training.az, (012) 505-01-13,  (077) 505-01-13.
E.Ə.
www.oxu.az
"

"""Kontakt Home""dan Super Müsabiqə! ""iPhone 8"" və ""Samsung S8"" qazanmaq şansını qaçırma!""Kontakt Home"" yenidən möhtəşəm bir müsabiqə ilə ""Facebook"" izləyicilərinin qarşısındadır. İzləyicilərin minimal şərtlərə əməl etmələri kifayətdir ki, qarşılığında iki dəyərli mobil telefondan birini udmaq şansı yaransın. Belə ki, müsabiqədə qalib gələcək şəxsi yeni ""iPhone 8"" və ya ""Samsung S8"" smartfonu gözləyir. Hansı modeli seçəcəyinizlə bağlı qərar tamamilə sizin ixtiyarınızdadır. 
İştirak etmək üçün şərtlər çox asan və sadədir: Özünü hansı smaylikə bənzətdiyini şərhdə yaz, telefon udmaq şansı qazan! Bu linkə keçid edərək müsabiqəyə qoşulun: https://goo.gl/RjttMw
Rəqəmsal texnika bazarında aparıcı şirkətlərdən biri olan ""Kontakt Home"" müştərilərinə hər zaman yaxın olmaq üçün ölkəmizdə geniş yayılmış sosial platformalardan aktiv istifadə edir. 
Müştərilər üçün hər növ elektronika, məişət avadanlıqları,  mebelləri əlçatan edən  ""Kontakt Home"" münasib qiymətə keyfiyyətli xidmət təqdim etməklə yanaşı, vaxtaşırı olaraq kampaniyalar, əyləncəli müsabiqələr keçirməklə, sosial şəbəkə izləyicilərinə də bir-birindən dəyərli hədiyyələr qazanmaq şansı verir.
Xatırladaq ki, məşhur brendlərin rəsmi distribüteri olan ""Kontakt Home"" Mağazalar Şəbəkəsinin hazırda Bakı, Sumqayıt və Gəncə şəhərlərində ümumilikdə 16 mağazası fəaliyyət göstərir. Hər müştərinin büdcəsinə uyğun məhsulları həm nağd, həm də güzəştli kredit şərtlərilə əldə etmək imkanı verilir. Həmçinin, şirkətin rəsmi saytı olan www.kontakt.az saytına daxil olmaqla, istənilən məhsul modelini bir neçə saniyə ərzində onlayn sifariş edərək, qapınıza qədər çatdırılmasını təmin edə bilərsiniz. Sizlər üçün maksimum rahatlıq yaradan ""Kontakt Home"" haqqında ən son yeniliklərdən anında xəbərdar olmaq üçün şirkəti sosial şəbəkələrdə izləməyiniz kifayətdir.
Sevindirici bir haldır ki, Azərbaycanda son illər əksər şirkətlər sosial medianın gücünü dərk etməyə başlayıb. Müştərilər və potensial mütərilərlə daima ünsiyyətdə olmağın və onlara dəyər verməyin vacibliyini artıq bir çox iri şirkət anlayır. Lakin hamı sosial medianı düzgün idarə etməyi, təəssüf ki, bacarmır. İnsanların tələbatını anlamaq, maraq doğuran paylaşımlar etmək, daxil olan sualları dəqiq və vaxtında cavablandırmaq, aqressiyanı düzgün idarə etmək və ən əsası izləyicilərlə hər zaman səmimi münasibətlər qurmaq lazımdır. 
Ümid edirik ki, zamanla şirkətlərimiz bu sferada olan çatışmazlıqlarını görəcək və əksəriyyəti internet istifadəçisi olan müştərilərinə düzgün mesajı effektiv formalarda çatdıra biləcək.
www.oxu.az
"

"Dostlarını “Nar”a gətir, 5 ay pulsuz danış!  “Nar”ın öz istifadəçiləri üçün hazırladığı xüsusi “Dostunu “Nar”a gətir” kampaniyası davam edir. Dost və yaxınlarını “Nar” ailəsinə gətirmiş istifadəçilər operatordan balans üçün “mobil pul” qazanırlar, yəni təklifdən faydalanmaq üçün öz dostlarına “Nar” ailəsinə qoşulmağı tövsiyə etmiş hər bir kəsin balansına 5 ay müddətində hər dəfə dostunun öz balansını artırdığı məbləğdə pul gəlir.  
Kampaniyada iştirak etmək üçün yeni abunəçi “Nar”ı ona tövsiyə etmiş şəxsin nömrəsini SMS vasitəsilə 7774 qısa nömrəsinə göndərməlidir. İştirakçıların nömrələri iki iş günü ərzində kampaniyaya qoşulur. Yeni abunəçi 5 ay ərzində hər dəfə öz balansını artırdıqda, “Nar”ı ona tövsiyə etmiş dostu da öz nömrəsinin balansı üçün eyni məbləğdə pul qazanır. Bu məbləğ şəbəkədaxili zənglər və SMS-lər üçün istifadə edilə bilər. Bir nəfərin tövsiyəsi ilə nə qədər çox dostu “Nar” ailəsinə gəlsə, hər dəfə dostlarının öz balanslarını artırması ilə tövsiyəçi də o qədər çox pul qazanır. Dostunu “Nar”a gətirərkən, hər iki nömrənin balansına bonuslar gəlir. Yeni abunəçi kampaniyaya qoşulduqdan sonra hesabını ilk dəfə artırdıqda, balansına həmin məbləğdə bonus qazanır. Bu bonus 150 gün müddətində istifadə edilə bilər. 
“Dostunu “Nar”a gətir” kampaniyasında 90 gündən az olmayaraq, şəbəkədə aktiv olmuş cari abunəçilər iştirak edə bilərlər. Nömrəni aldıqdan sonra yeni “Nar” abunəçisinin tövsiyəçi dostunun nömrəsini 5 gün ərzində SMS vasitəsilə 7774-ə göndərmək imkanı var. “Dostunu “Nar”a gətir” kampaniyasının iştirakçısı olan yeni abunəçi də öz dostlarını və tanışlarını şəbəkəyə dəvət edə və balansına pullar qazana bilər. Başqa sözlə, dostunu “Nar”a gətirən hər kəs 5 ay pulsuz danışır, dostu isə 1 aylıq danışıq qazanır. 
Ətraflı məlumatı nar.az saytı, 777 qısa nömrəsi və sosial şəbəkələrdə 24 saat fəaliyyət göstərən “Nar” dəstək xidmətindən əldə etmək olar.  
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq, qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksək keyfiyyətli xidmət göstərir.   
www.oxu.az
"

"“Google” eksperimental şəhər tikəcək - VİDEO“Google” korporasiyası şəhər mühitində yüksək texnologiyalı unikal innovativ yaşayış məntəqəsinin inşası ilə məşğul olacaq “Sidewalk Labs” şirkətini təsis edib.
Oxu.Az ICTnews-a istinadən xəbər verir ki, 2001-2008-ci illərdə Nyu-York merinin iqtisadi inkişaf üzrə müavini işləyən şirkət rəhbəri Deniel Doktoroff hazırda ABŞ-ın bir sıra şəhərləri üçün müxtəlif media platformalarının yaradılması üzrə layihələrə rəhbərlik edir.
Məlumata görə, eksperimental yaşayış məntəqəsində “Sidewalk Labs” şəhər mühiti sahəsində əhalinin yaşayış keyfiyyətini artırmaqla ekoloji şəraiti yaxşılaşdırmağa imkan verən yüksək texnologiyalı innovasiyalardan istifadəni planlaşdırır. Texnologiyalar təkcə nəqliyyat və infrastrukturu deyil, sosial sahə və idarəetmə sistemini əhatə edəcək.
Bildirilir ki, əvvəlcə şirkət poliqonda olduğu kimi, bütün texnoloji həllərin sınaqdan keçirildiyi kiçik ərazinin inşasını nəzərdə tutur. D. Doktoroffun sözlərinə görə, ərazi sonradan kompleks innovasiya laboratoriyasına çevriləcək bütöv şəhər olacaq. Unikal şəhərin harada inşa ediləcəyi barədə məlumat verilmir.

L.Ə.
www.oxu.az 
"

"“Apple” öz brauzerinin yeni versiyasını təqdim edibMəlumatın toplanılmasına qarşı intellektual mühafizə sisteminə malik “Safari 11” brauzeri artıq “macOS Sierra” və “OS X El Capitan” sistemləri üçün əlçatandır.
Oxu.Az ICTnews-a istinadən xəbər verir ki,“Apple” öz brauzerinin yeni versiyasında aşağıdakı funksiyaları istifadəyə verib:
· Videonun avtomatik göstərilməsinin avtomatik blok edilməsi.

· Üçüncü şəxslər tərəfindən məlumatın toplanılmasına qarşı müdafiə sistemi.

· Ayrı-ayrı saytların göstərilməsi ilə bağlı qabaqcıl sazlama.
İndi miqyaslama səviyyəsini seçmək, oxuma rejimini işə salmaq və hər bir sayt üçün lazımi məhdudiyyətlər təyin etmək olar. Brauzerin işləmə sürəti artıb, HTML5 məzmun üçün yeni idarəetmə elementləri istifadəyə verilib.
Yeniləmə “Mac App Store”də bütün istifadəçilər üçün əlçatandır.
“MacOS High Sierra” əməliyyat sistemi 25 sentyabr tarixində çıxarılacaq. “Safari 11” brauzeri yeni sistemdə əsas brauzer olacaq.
L.Ə.
www.oxu.az 
"

"""iPhone X""-in baha olmasının səbəbi açıqlandı ""Apple"" korporasiyasının rəhbəri Tim Kuk ""iPhone X"" smartfonunun qiymətinin 1000 dollar olmasını məqbul hesab edir. 
Oxu.Az lent.az-a istinadən xəbər verir ki, bu barədə o, ABC telekanalındakı teleşouda bildirib. 
“Bu, sizin əldə etdiyiniz texnologiya üçün məqbul qiymətdir”, - deyə Kuk qeyd edib. O deyib ki, bir çoxları telefonun dəyərini dərhal ödəmirlər və tədricən ödəniş edirlər. Bundan başqa, bir çox alıcılar öncədən istifadə etdikləri smartfonu satır, satıcılar isə onlara endirimlər edirlər.
Kuk “iPhone X”-dəki “Face İD” təhlükəsizliyindən də danışıb. O bildirib ki, bütün məlumatlar ancaq cihazın özündə saxlanılır və “Touch İD”-də olduğu kimi heç yerə yüklənmir. 
Qeyd edək ki, “iPhone X” smartfonu Rusiya və digər ölkələrdə noyabrın 3-də satışa çıxarılacaq. Oktyabrın 27-dən isə bu smartfona sifarişlərin qəbuluna başlanılacaq. Onun qiyməti 79 990 rubl və ya 2 333 manatdan başlayacaq.
L.Ə.
www.oxu.az 
"

"""Twitter"" İŞİD-ə məxsus 935,9 min səhifəni bloklayıb2015-ci ilin avqustundan bəri “Twitter” sosial şəbəkəsi İŞİD terror təşkilatına məxsus 935,9 min səhifəni bloklayıb.
Oxu.Az lent.az-a istinadən xəbər verir ki, səhifələrdən təkcə 300 mini cari ilin ilk yarısında bağlanıb.
“Twitter” administrasiyasının rəsmi məlumatında deyilir ki, 2017-ci ildə İŞİD-in bloklanmış səhifələrinin 75 faizi orada terror xarakterli informasiyaların yerləşdirilməsindən əvvəl açılıb. Terror məzmunlu səhifəsinin 95 faizindən çoxu daxili proqramlar və spam nəzarəti alətləri vasitəsilə aşkar edilib.
Xatırladaq ki, 2017-ci ildə “Microsoft”, “YouTube”, “Facebook” və “Twitter” kimi internet nəhəngləri Qlobal İnternet Forumunun yaradılması ilə bağlı razılığa gəliblər. Bu forumun əsas məqsədi internet şəbəkəsində terrorizmə qarşı çıxmaq və onunla mübarizədə texniki metodların müasirləşdirilməsidir. 
L.Ə.
www.oxu.az 
"

"“Google” ""HTC""-nin bir qismini aldıABŞ-ın “Google” şirkəti Tayvanın məşhur smartfon istehsalçısı olan ""HTC""-nin biznesinin bir qismini satın aldığını açıqlayıb.
Oxu.Az tass.ru-ya istinadən xəbər verir ki, tərəflər arasında imzalanan razılaşmaya əsasən, ""HTC""-nin bir sıra əməkdaşları, o cümlədən “Pixel” smartfonlarının işlənib-hazırlanması ilə əlaqədar “Google” ilə daha öncə əməkdaşlıq etmiş şəxslər ABŞ şirkətinə keçəcək. Bundan başqa, “Google” ""HTC""-nin intellektual mülkiyyəti üzərində bəzi hüquqlar əldə edəcək.  
Müqavilənin dəyəri 1,1 milyard dollar təşkil edir. Bu sövdələşmə “Google”ın mobil cihazlar bazarında mövqeyini gücləndirməyə imkan yaradacaq. ""HTC"" mütəxəssisləri yaxın illərdə bir sıra innovasion məhsulların hazırlanmasında “Google”a kömək edəcəklər. Öz növbəsində razılaşma ""HTC""-nin öz maliyyə göstəricilərini yaxşılaşdırmasına imkan verəcək. ""HTC"" öz brendini saxlayacaq və smartfon istehsalına davam edəcək. Belə ki, ilin sonuna qədər şirkət 3 yeni cihaz buraxmağı planlaşdırır. Bu cihazların hazırda kod adları məlumdur: “Ocean Master”, “Ocean Harmony” və “Ocean Lite”.
Bundan başqa, ""HTC"" əldə etdiyi vəsaitlə virtual reallıq istiqamətində işlərini gücləndirəcək.
L.Ə.
www.oxu.az 
"

"Səudiyyə Ərəbistanı ""WhatsApp"" və ""Skype"" messencerlərinə qoyulan qadağanı ləğv etdiSəudiyyə Ərəbistanı hökuməti ""WhatsApp"" və ""Skype"" messencerlərində səsli zənglərə qoyulan qadağanı götürüb.

 
Oxu.Az BBC-yə istinadən bildirir ki, krallığın Rabitə Nazirliyi  ""Voice over Internet Protocol""un  (VoIP) istifadəçiləri üçün sentyabrın 20-dən əlçatan olacağını bildirib.
Səudiyyə hökuməti əvvəllər VoIP-ə ""qaydalara riayət etməkdən imtina etdiyi üçün"" rədd cavabı vermişdi.
Səudiyyə Ərəbistanında internet senzurası 2011-ci ildə baş verən ""Ərəb baharı""ndan sonra güclənib. O zaman hökumət 400 min saytı bloklamaq barədə qərar qəbul edib.
L.Ə.
www.oxu.az 
"

"""Yeni ""Samsung Galaxy Note 8"" – sərhədsiz hərəkət azadlığını hiss et""Tezliklə çox gözlənilən yeniliklərdən olan ""Samsung Galaxy Note 8"" Azərbaycanda satışa çıxarılacaq. İkili kamera – mobil aləmin trendidir. Buna görə də modelin iki modulla təchiz olunması heç də təəccüblü hal deyil.  
İlk öncə hər iki 12 MP-lik obyektiv kamera “titrəməsini” aradan qaldıran optik təsvir stabilizasiyasını dəstəkləyir. Bu da öz növbəsində gözəl və aydın şəkillər yaratmağa imkan yaradır. Birinci əsas modul - f/1.7, ikinci isə f/2.4 aperturası ilə təchiz olunub, həmçinin kameralar müvafiq olaraq 2 qat optik və 10 qat rəqəmsal yaxınlaşdırmanı (“zoom”) dəstəkləyir. Əlavə olaraq burada istifadəçilərə fonun “görünmə” intensivliyini seçməyə imkan yaradan Life Focus (“canlı fokus”) da nəzərdə tutulub.  Bu funksiyadan şəkil çəkməzdən əvvəl və ya sonra istifadə etmək olar. Daha bir maraqlı məqam isə - Dual Capture-dir (ikili çəkiliş). Вu rejimdə hər iki kamera eyni anda işləyir: geniş formatlı və telefoto.
Birgə çalışmanın nəticəsində siz biri ümumi plan, digəri isə miqyaslı şəkil olan iki ayrı təsvir əldə edirsiniz. Həmçinin, kameralar panorama şəkil və “slow motion” video çəkilişini də dəstəkləyir. Ön kamera 8 MP-lik icazəlidir, f/1.7  aperturası və avtofokus ilə təchiz olunub. 
""Samsung Galaxy Note 8""-in displeyi, demək olar ki, ön panelin sahəsini tam olaraq tutur.  6,3"" diaqonallı ekran sizə yeni imkanlar vəd edir. ""Galaxy Note 8""-in unikal dizaynı  hər bir xırda detala qədər düşünüldüyündən, istifadəsi çox rahat və sadədir.  İncə və bütöv korpusu sayəsində o, əlinizdə rahat “oturur” və bununla S Pen istifadəsi daha da asanlaşır. ""Home"" düyməsi indi ekranın aşağı hissəsində displeyin altında yerləşir, barmaq izi skaneri isə korpusun arxa panelindədir.  Qəfildən nə isə yazmaq lazım gəldikdə və ya birdən-birə nədənsə ilham aldıqda əlimizin altında qələmin olmasını istəyirik.  Məhz buna görə S Pen elektron qələmi ""Galaxy Note 8"" smartfonlarının əvəzolunmaz bir hissəsidir. S-Pen-in ucu 0.7 mm olduğundan  siz şəkil çəkən zaman və ya mətn yazarkən inanılmaz dəqiqlik təmin olunur. 
Azərbaycanda ""Galaxy Note 8""-in satışına 6 oktyabr tarixindən start veriləcək. Ən əsası 15 sentyabr - 5 oktyabr 2017-ci il tarixlərindən 50 AZN ödəməklə ""Samsung"" sizə öncədən sifariş imkanı yaradır. Bununla siz nəinki müasir smartfon əldə edə biləcəksiniz, həmçinin Gear 360 kamerasını və 32GB yaddaşı olan MicroSD kartını hədiyyə qazanacaqsınız. 
Öncədən sifarişi rəsmi distribütorlarımız olan Baku Electonics, İrşad Electronics, Kontakt Home, Maxi.az və Soliton mağazalarında etmək mümkündür. Daha ətraflı məlumat və kredit şərtləri üçün müvafiq mağazalara müraciət edə bilərsiniz.
www.oxu.az 
 
"

" Fondun elan etdiyi növbəti qrant müsabiqəsinin qalibləri müəyyənləşdiİKT sektorunun rəqabət qabiliyyətinin artırılması və beynəlxalq bazarlara çıxışını asanlaşdırmaq məqsədi ilə Azərbaycan hökuməti tərəfindən göstərilən dəstək sayəsində son illər Azərbaycanın startap ekosistemi inkişaf edir və artıq qlobal bazara çıxa biləcək layihələr formalaşır. 
Azərbaycan Respublikası Nəqliyyat, Rabitə və Yüksək Texnologiyalar Nazirliyinin tabeliyində İnformasiya Texnologiyalarının İnkişafı Dövlət Fondu startap layihələrinə növbəti qrant ayırıb. 
Belə ki, Fond tərəfindən keçirilən növbəti qrant müsabiqəsinin qalibləri müəyyənləşdirilib.  Fondun Müşahidə Şurasının növbəti iclasında 10 aprel 2017-ci il tarixində elan edilən növbəti qrant müsabiqəsində kompleks ekspertiza mərhələsində müsbət rəy almış startap layihələrilə bağlı yekun qərar verilib.
Qeyd edək ki, sayca beşinci olan bu qrant müsabiqəsinə ümumilikdə 172 layihə təqdim olunub.
Bu layihələrdən 150-si ilkin ekspertiza mərhələsini uğurla keçərək kompleks ekspertizaya təqdim olunub. Kompleks ekspertizaya təqdim olunan 150 layihədən isə 71-i müsbət rəy alıb.
Müşahidə Şurası üzvlərinin səsverməsi nəticəsində 71 startap layihəsindən sonda 21-nin maliyyələşdirilməsi haqqında qərar qəbul edilib.
Qeyd edək ki, Fondun Müşahidə Şurasının qərarı ilə 21 layihəyə ümumilikdə 242 000 AZN qrant vəsaiti ayrılıb. 
Beləliklə, qrant müsabiqəsinin qalibləri və ayrılan qrant məbləğlərini təqdim edirik.




№


Layihənin adı


Qrant məbləği (AZN)





 



GRP


11 000





 



Yüksəklik


12 000





 



CamTouch


12 000





 



ReCountry


10 000





 



“Destination – Baku” application


12 000





 



ZoomX


11 000





 



Ustad


12 000





 



WakeMeUp


11 000





 



İlmə


12 000





 



Postcal


14 000





 



Pazl – Xalça


12 000





 



High_Cargo mobile application


11 000





 



Mobil oyunun hazırlanması


11 000





 



Run2Help


12 000





 



İnEduTech


14 000





 



Ecommerce üçün innovativ çatdırılma sıstemi


12 000





 



seattip.com


12 000





 



Hüt-hüt


11 000





 



www.e-pul.az


10 000





 



BKES


10 000





 



Soft Balance Accounting


10 000




Məlumat üçün bildirək ki, ilk 3 müsabiqənin qalibi olmuş 62 layihənin hamısının, 4-cü müsabiqənin qalibi olmuş 29 layihənin isə 18-nin icrası yekunlaşdırılıb. Qalan 28 layihə üzrə işlər davam etdirilir.
Fondun elan etdiyi 5 müsabiqə üzrə qalib olmuş 108 layihənin 27-si tələbələr tərəfindən təqdim olunub (digər - 23 kommersiya hüquqi şəxs, 58 fərdi şəxs), o cümlədən 16-sı universitetlərdəki biznes inkubatorlarda hazırlanıb. Qalib layihələr daha çox təhsil (16), turizm (15), oyun (14), İKT cihazlarının hazırlanması (18), e-ticarət (11) və digər xidmət (34) sahələrini əhatə edib.
www.oxu.az 
 
"

"“Nar Home”dan “Aylıq yox, günlük ödə!” təklifi “Nar Home TV” xidməti öz abunəçiləri üçün unikal təklif irəli sürüb. İndi xidmətdən faydalanan bütün abunəçilər “Nar Home TV” xidmətindən istifadə etdikləri günlərin sayına görə ödəniş edə bilər, bununla da aylıq xərclərinə qənaət edə bilərlər. Bunun üçün hər bir abunəçi istədiyi TV paketini seçməli, TV-yə neçə gün baxacağını təyin etməli və gün sayına görə ödəniş etməlidir. 
1 oktyabr 2017-ci il tarixindən etibarən həyata keçiriləcək dəyişikliklərə əsasən, günlük ödəmə imkanından minimum 2 AZN ödəniş etməklə yararlanmaq mümkündür. Yeni şərtlərə görə, minimum ödəniş edilən halda, TV paketindən asılı olaraq xidmətdən 4 günədək yararlanmaq olar. Yeni şərtlər tətbiq olunduqdan sonra günlük ödənişin dəyəri TV paketlərə uyğun olaraq hesablanır. 
“Aylıq yox, günlük ödə!” təklifi müddətsiz olmaqla yanaşı, həm cari, həm də yeni abunəçilər üçün nəzərdə tutulub. Ətraflı məlumat əldə etmək üçün 179 qısa nömrəsinə zəng etmək və ya “Nar”ın “Facebook” və “Instagram” səhifələrinə yazmaq kifayətdir.
B&BTV-nin texniki dəstəyi ilə təqdim edilən naqilsiz rəqəmsal “Nar Home TV” xidməti hazırda Bakı, Sumqayıt və Abşeron yarımadasında aktivdir. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq, qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə 2 milyondan çox abunəçiyə yüksək keyfiyyətli xidmət göstərir.   
www.oxu.az 
"

"NASA ""Mariya"" qasırğasının yaranma anının videosunu yaydı - VİDEONASA özünün ""Youtube"" kanalında ""Mariya"" qasırğasının yaranma anının videosunu yayıb.
Oxu.Az Lent.az-a istinadən xəbər verir ki, video sentyabrın 14-18-də çəkilən şəkillər əsasında hazırlanıb.
""Mariya"" qasırğasının yaxınlaşması paralel olaraq ""Xose"" qasırğasını da fəallaşdırıb. Bu yaxınlarda ""İrma"" qasırğasının tüğyan etdiyi Karib adalarına hazırda ""Mariya"" qasırğası yaxınlaşmaqdadır.

www.oxu.az
"

"“Gmail” ünvan və telefon nömrələrini linkə çevirəcək“Google” şirkəti “Gmail” və “Inbox by Gmail” poçt xidmətləri üçün çoxdan gözlənən faydalı funksiyanı istifadəyə verib. İndi sözügedən xidmətlərin veb versiyaları, həmçinin “Android” və “iOS” mobil əməliyyat sistemləri üçün “Gmail” və “Inbox by Gmail” proqramları telefon nömrəsi, adi ünvan və ya elektron poçt ünvanını linklərə çevirəcək.
Oxu.Az ICTnews-a istinadən xəbər verir ki, ünvanı göstərən linkin üzərinə sıxan istifadəçi “Google Maps”ə daxil olacaq, telefon nömrəsindən ibarət link telefon proqramında, elektron poçt ünvanından ibarət link isə  poçt proqramında açılacaq.
L.Ə.
www.oxu.az 
"

"“iOS 11” rəsmən təqdim edildi“Apple” korporasiyası öz cihazları üçün yeni əməliyyat sistemi – “iOS 11”-i rəsmən təqdim edib.  
Oxu.Az lent.az-a istinadən xəbər verir ki, “iOS 11” hələ iyun ayında San Xosedə keçirilən “WWDC 2017” konfransında anons edilmişdi. O zaman bildirilmişdi ki, əsas yeniliklər “Siri” səs köməkçisinin səsinin dəyişdirilməsi və daha təbii olması, eləcə də, “AppStore”un dizaynının yenilənməsi olacaq.
Yeni əməliyyat sistemi əvvəlki ilə müqayisədə dizayn dəyişikliyinə məruz qalıb. Belə ki, istifadəçilər üçün ekranın aşağı küncündə yeni idarəetmə paneli yaradılıb. Artıq istifadəçi panelə çıxarılan funksiyaları özü seçə və redaktə edə bilər.
”AppStore”da ciddi dəyişiklik edilib. İndi orada təkcə əlavələr kataloqu deyil, əlavələrlə iş üzrə yazılar və məsləhətlər də yer alıb.
“iOS 11”-də “Live Photo”nu redaktə etmək də mümkün olacaq.
Xatırladaq ki, “Apple” sentyabrın 12-də 4 yeni cihaz – “iPhone X”, “iPhone 8”, “iPhone 8 plus” smartfonlarını və “Apple Watch”un 3-cü modifikasiyasını təqdim edib.
L.Ə.
www.oxu.az 
"

"Dünya əhalisinin 52 faizi internetsizdir Bu gün dünya əhalisinin 52 faizi hələ də internetə çıxışa malik deyil. 
Oxu.Az lent.az-a istinadən xəbər verir ki, bu barədə Birləşmiş Millətlər Təşkilatının (BMT) “Global Broadband Progress” adlanan hesabatında deyilir. 
BMT-nin hesabatı rəqəmsal parçalanmaya həsr edilib ki, bu da bu gün informasiya texnologiyaları sahəsində inkişaf etmiş və inkişafda olan ölkələr arasında müşahidə olunur. 
Mütəxəssislər dəqiqləşdirib ki, yaxın zamanlarda bu parçalanma əsl uçuruma çevrilə bilər. Statistikada deyilir ki, hazırda bütün dünya üzrə internetdən 3,58 milyard insan istifadə edir. Dünya əhalisinin ümumi sayı isə 7,6 milyarddır.
L.Ə.
www.oxu.az 
"

"“Google” Hindistanda öz ödəniş sistemini işə salırHindistan ərazisində “Google Tez” ödəniş sistemi “Android Pay”in uğurlu alternativi ola bilər. 
Oxu.Az lent.az-a istinadən xəbər verir ki, bütün dünyada tanınmış “Android Pay” ödəniş sistemi Hindistanda özünü doğrultmayıb.
Çünki yeni lokal kontaktlı ödənişlər xidməti ölkədə UMI, “Paytm” və “MobiKwik” kimi rəqiblərlə rəqabət aparmalı olub.
Mütəxəssislər “Google” şirkətinin ödəniş sisteminin tez bir zamanda populyarlığının artacağını proqnozlaşdırırlar.
Qeyd etmək lazımdır ki, bu gün Hindistan ən perspektivli bazarlardan biri hesab edilir. Mütəxəssislərin proqnozlarına əsasən, Hindistanda rəqəmsal ödənişlər bazarı 2020-ci ilə qədər 10 dəfə artacaq və 500 milyard ABŞ dollarına çatacaq.
L.Ə.
www.oxu.az 
"

"Milyonlarla smartfon təklükədə -“Google Play”də virus  “Check Point” şirkətinin araşdırmaçıları müəyyən ediblər ki, “Google Play” vasitəsilə 50-yə yaxın virusa yoluxmuş əlavə yayılmaqdadır. 
Oxu.Az lent.az-a istinadən xəbər verir ki, “ExpensiveWall” adlanan virus “Google Play”dəki əlavələrlə birgə 4,2 milyon dəfə yüklənib.
Bu virus antivirus proqram təminatı tərəfindən tanınmır. Çünki sıxılmağı və şifrələnməyi bacarır. Ziyanverici virusa yoluxmuş əlavələr istifadəçilərin SMS məlumatlarına çıxışa malikdirlər. Bu səbəbdən onlar ödənişli xidmətlərə qeyd ola bilirlər. 
Xatırladaq ki, “ExpensiveWall” virusu ilə yoluxmuş əlavələr hələ ötən ay “Google Play”dən siliniblər. Ancaq bir müddət keçdikdən sonra yenidən onlayn mağazada peyda olublar.
L.Ə.
www.oxu.az 
"

"“5G” rabitə texnologiyasını dəstəkləyən smartfonlar satışa çıxarılacaq2019-сu ildə “5G” rabitə texnologiyasını dəstəkləyən smartfonlar satışa çıxarılacaq.
“Qualcomm” şirkətinin baş direktoru Stiven Molenkofun bu barədə açıqlamasına görə, hazırda internetə sürətli çıxışa tələbat artır və bu amil smartfon istehsalçılarını 2020-ci il deyil, artıq 2019-cu ildə “5G” dəstəkli yeni smartfonlar təqdim etməyə vadar edir: ""Biz 2019-cu ildə “5G” smartfonlarından istifadə edə biləcəyik. Əgər məndən bu barədə ötən il soruşsaydılar, düşünmədən deyərdim ki, “5G” smartfonları 2020-ci ildə təqdim ediləcək"".
Oxu.Az ICTnews-a istinadən xəbər verir ki, ABŞ, Yaponiya və Cənubi Koreyada bəzi operatorlar 2019-cu ildə “5G” texnologiyasının istifadəyə verilməsinə hazır olacaqlar. Ehtimal ki gələn il Çin provayderləri də bu sıraya qoşulacaq.
""Mən hesab edirəm ki, həmişəki kimi, Koreya, Yaponiya və ABŞ ilk pionerlərdən olacaq. Biz bütün bu adıçəkilən regionlarda tələbat artımını görəcəyik və bu, o deməkdir ki, bir sıra operatorlar birinci ola və rəqiblərini geridə qoya bilərlər"", – Molenkof deyib.
L.Ə.
www.oxu.az 
"

"Milyonlarla proqram istifadəçisinin məlumatları ələ keçdiNaməlum hakerlər 130 milyon nəfər “Windows” istifadəçisi tərəfindən istifadə edilən populyar “CCleaner” proqramına hücum təşkil ediblər. 
Oxu.Az lent.az-a istinadən xəbər verir ki, hakerlər ziyanverici kodu avqustun 15-də və 24-də müvafiq olaraq istehsal edilmiş “CCleaner 5.33.6162”, həmçinin “CCleaner Cloud 1.07.3191” versiyalarına yükləyə biliblər.
Onların istifadəyə verilməsindən sonra məlum olub ki, əlavə ABŞ-da yerləşən serverə kompüter istifadəçiləri haqqında məlumatları ötürür. 
Virusa yoluxmuş “CCleaner” versiyalarının ötürdükləri məlumatlar arasında kompüterin adı və İP ünvanları, həmçinin kompüterə yüklənmiş əlavələrin siyahısı da mövcuddur. Hazırda ABŞ hökumətinin göstərişi ilə bu server söndürülüb.
“Pirinform” şirkətində isə hesab edirlər ki, virusa yoluxmuş versiyanı “CCleaner” istifadəçilərinin 3 faizi öz kompüterlərinə yükləyə bilər. Bu isə təxminən 2,3 milyon nəfərə bərabərdir. 
L.Ə.
www.oxu.az
"

"Bu gündən ""iPhone""lar dəyişir Bu gün axşamdan etibarən ""iPhone""lar dəyişir.
Oxu.Az Milli.Az-a istinadən xəbər verir ki, iOS platforması bu gün yenilənir. Belə ki, sabahdan etibarən ""Apple"" istifadəçiləri smartfonlarına iOS 11-i yükləyə biləcəklər.
iOS 11-lə gələcək yeniliklərdən biri Siri ilə bağlıdır. Belə ki, artıq Sirinin istifadə olunduğu dillərə yenisi əlavə olunub. Bundan başqa Siriyə ""Siri, mənim bəyəndiyim tipdə bir mahnı dinlət"" komandası əlavə olunub.
iOS 11 yeni İdarəetmə Paneli ilə bir çox qısayolu özündə birləşdirir. Bunlara sistem tənzimləmələri, proqram qısayolları və musiqi idarəetməsi daxildir. Dizaynı tamamilə yenilənən İdarəetmə Paneli bundan əvvəlki versiyalara görə daha sürətli açılır və geniş imkanlar yaradır.
L.Ə.
www.oxu.az 
"

"Azərbaycanda “Facebook” istifadəçilərinin fəallığı azaldı2017-ci ilin yanvar-avqust aylarında Azərbaycanda ""Facebook"" sosial şəbəkəsinin istifadəçilərinin fəallığı 25,8 faiz azalıb.
Oxu.Az Trend-ə istinadən xəbər verir ki, bu barədə ""GlobalStats"" statistika mərkəzi məlumat verib.
Hesabatda qeyd olunur ki, sentyabrın 1-ə olan vəziyyətə görə, Azərbaycan sosial media bazarında ""Facebook""un payı 65,3 faiz təşkil edib. Bu rəqəm 2016-cı ilin eyni dövrü ilə müqayisədə 21 faiz azdır. Populyarlığına görə ""Facebook"" Azərbaycan sosial media bazarında birinci yerdə qərarlaşıb.
Populyarlığına görə ikinci yerdə ""YouTube"" qərarlaşıb. Bu sosial şəbəkənin istifadəçilərinin fəallığı ötən ilə nisbətən 27 dəfə artıb. ""YouTube""un ölkə sosial media bazarında payı 14,1 faiz təşkil edib.
""Twitter"" sosial şəbəkəsində fəallıq bu ilin ilk səkkiz ayı ərzində ötən ilin eyni dövrü ilə müqayisədə 2,3 dəfədən çox artıb. Bu sosial şəbəkənin Azərbaycan sosial media bazarında payı 8,7 faiz təşkil edib ki, bu da ötən illə müqayisədə 24,3 faiz çoxdur.
Azərbaycan sosial media bazarında payına görə dördüncü yerdə ""Pinterest"" (5,11 faiz) qərarlaşıb. Növbəti sıralarda ""Instagram"" (2,91 faiz), ""V kontakte"" (1,19 faiz) və ""Tumblr"" (1,12 faiz) qərarlaşıb.
A.M.
www.oxu.az
 
"

"“iPhone X” smartfonunun maya dəyəri açıqlandı“Apple” korporasiyasının yubiley “iPhone X” smartfonunun maya dəyərinin qiyməti 412 dolları keçmir. 
Oxu.Az lent.az-a istinadən xəbər verir ki, mütəxəssislər istehsalçıların ümumi xərclərini hesablayıb, Çinin “iChunt” portalında açıqlayıblar. 
Mütəxəssislər “iPhone X”-in yaradılmasında istifadə edilən bütün detalların qiymətlərini hesablayıblar və müəyyən ediblər ki, burada ən bahalı detal “Samsung” şirkətinin istehsal etdiyi OLED displeydir. Onun qiyməti isə cəmi 80 dollar təşkil edir. 
Daha sonra 256 GB “Toshiba NAND” markalı yaddaş kartı gəlir ki, onun da qiyməti 45 dollardır. Burada həmçinin “Apple A11” çipseti, TSMC-dən olan “Bionic” istifadə edilib ki, onun qiyməti 26 dollar, “Face İD” üçün üçölçülü sensorun qiyməti isə 25 dollardır. 
Bundan başqa, 3 GB əməliyyat yaddaşının qiyməti 24 dollar, 18 dollarlıq “Qualcomm” şirkətinin modemi də daxildir. Ümumi qiymətə logistika, reklam, tərtibat, əməkdaşların əmək haqlarının xərcləri daxil deyil. 
L.Ə.
www.oxu.az 
"

"Noutbuk istehsalçılarının satış göstəriciləri açıqlandı “DigiTimes” şirkətinin analitikləri iddia edirlər ki, ötən ayın nəticələrinə əsasən, noutbuk istehsalçıları satışın azalması ilə üzləşiblər. 
Oxu.Az lent.az-a istinadən xəbər verir ki,  “Lenovo” şirkətinin satışları 10 faiz azalıb. Şirkət iri mobil kompüter istehsalçılarının siyahısında ikinci yeri tutub. 
“Asus” şirkəti isə satışlarını iyul ayına nisbətdə 30 faiz artıra bilib. Ancaq bu, illik müqayisədə yenə də azalma göstəricilərindən yayınmağa kömək etməyib. 
Bir qədər satışlarının artımına HP və “Dell” şirkətləri nail ola bilib. Birincinin artımı 1 faiz olsa da, ikinci şirkət barədə mənbə heç bir məlumat vermir. Ancaq bildirilir ki, “Dell”in satış artımı, əsasən, sənaye seqmenti ilə bağlıdır. 
Ümumilikdə isə satışların azalması innovasiyaların yoxluğu və noutbukların qiymətinin artması ilə əsaslandırılır. Bu da öz növbəsində yaddaş kartlarının bahalaşması ilə bağlıdır. 
L.Ə.
www.oxu.az 
"

"""Google"" avtonom texnologiyasına 1,1 milyard dollar xərcləyib Sürücüsüz avtonom avtomobillərə milyardlar xərclənir. 
Oxu.Az  xəbər verir ki, ""Google"" avtonom texnologiyasına ən aşağısı 1,1 milyard dollar xərcləyib. 
Qeyd edək ki, ""Intel"" şirkətinin ""Strategy Analytics"" tədqiqatının nəticələrinə görə, sürücüsüz avtomobillər bazarı yetərincə perspektivli olacaq. Analitiklərin fikrincə, 2050-ci ilədək bazarda illik artım həcmi 2035-ci ildəki 800 milyard dollardan 7 trilyon dollaradək artacaq. Bundan başqa, sürücüsüz avtomobillərin geniş yayılmasına hazır olmayan şirkətlər isə, ümumiyyətlə, kənarda qalmaq riski ilə üzləşə bilərlər. Nəhayət, avtonom nəqliyyat vasitələrindən istifadəyə keçid 10 il - 2035-2045-ci illər ərzində 585 milyon insanın həyatını xilas etməyə imkan verəcək.
L.Ə.
www.oxu.az 
"

"“Slack”ın dəyəri 5,1 milyard dolları keçdiİşgüzar yazışmalar üçün “Slack” messenceri növbəti maliyyələşmə mərhələsində 5,1 milyard dollar dəyərində qiymətləndirilib.
Oxu.Az xəbər verir ki, bu barədə lent.az “Financial Times”a istinadən məlumat yayıb.
Qeyd edilir ki,korporativ çat xidməti bu sahədə ən bahalı startaplardan biri olub.
Son maliyyələşmə zamanı xidmət 250 milyon dollar cəlb edib. İnvestisiyaların böyük hissəsi Yaponiyanın “SoftBank” qrupuna aid “Vision Fund”dan gəlib. Ümumilikdə fəaliyyətdə olduğu dövr ərzində “Slack” 841 milyon dollar cəlb edib ki, bu da onu öz sahəsinin ən bahalı startaplarından birinə çevirib.   
Ötən maliyyələşmə raundu zamanı – apreldə “Slack” 3,8 milyard dollar həcmində dəyərləndirilib. Şirkətin icraçı direktoru Stüart Batterfild xidmətin dəyərinin hər il 100% artdığını bildirib. Ötən həftə şirkət 200 milyon dollar illik gəlir əldə etdiyi barədə hesabat verib.
Qeyd edək ki, “Microsoft” özünün “Teams” messencerini istifadəyə verib. Bu messencer “Slack”a rəqib olacaq.
L.Ə.
www.oxu.az 
"

"“Facebook Messenger”in aylıq auditoriyası 1,3 milyardı ötdü“Facebook Messenger” mesajlarla mübadilə xidmətinin aylıq auditoriyası 1,3 milyardı ötüb.
Oxu.Az ICTnews-a istinadən xəbər verir ki, hazırda şirkət “Messenger” servisində funksiyaların artırılması üzərində aktiv işləməyə davam edir. Son yeniliklər arasında videoçatlar üçün yeni filtr və reaksiyalar, “M” virtual köməkçisində daha çox xatırlatmalar, servisin digər ölkələrdə geniş yayılması, yeni oyunlar və “Messenger Lite” versiyasının bütün dünyada yayılmasını qeyd etmək olar.
Proqramçılar mühüm funksiyalara girişi daha sadələşdirmək üçün “gələnlər” qovluğunun formatını dəyişdiriblər.
Qeyd edək ki, “Facebook Messenger” istifadəçilərinin sayı 2016-cı ilin iyulunda 1 milyardı ötmüşdü.
L.Ə.
www.oxu.az 
"

"Smartfonu 10 saniyəyə dağıda bilən virus aşkarlanıbArmis Labs firmasının mütəxəssisləri qurğunu Bluetooth vasitəsilə 10 saniyəyə dağıtmağa qadir olan virus aşkarlayıblar.
Oxu.Az AZƏRTAC-a xəbər verir ki, Wired nəşrinin yaydığı məlumata görə, Blueborne adlandırılan virus kompüterlər və mobil qurğulara nəzarət etmək imkanı yaradır. Bu zaman yoluxdurma üçün Bluetooth-u işə salmaq kifayətdir. Sındırılma prosedurunun özü isə cəmi 10 saniyə vaxt aparır.
Armis Labs ekspertləri vurğulayıblar ki, BlueBorne, həmçinin kibercasusluq, məlumatların oğurlanması, pul qoparmaq niyyəti güdən proqramların tətbiqi məqsədləri ilə istifadə oluna bilər. Aşkar edilmiş zəif nöqtələr Android, Linux, Windows və iOS-un onuncu versiyalarınadək bütün qurğularda mövcuddur. Bluetooth-u olan bütün belə qurğuların sayı dünyada 8,2 milyarda çatır.
L.Ə.
www.oxu.az 
"

"Bestcomp Group Şərqi və Cənubi Avropada “Growth Award”, ""HP Partner of the Year 2017"" mükafatını əldə edib Sentyabrın 11-dən 14-dək ABŞ-ın Çikaqo şəhərində keçirilmiş “HP REINVENT World Partner” forumunda Azərbaycanın “Bestcomp Group” şirkəti Şərqi və Cənubi Avropada ən yaxşı IT şirkət hesab edilib və ""HP Partner of the Year 2017"", “Growth Award” mükafatı ilə təltif edilib.
Şirkətin Müşahidə Şurasının sədri Rauf Həsənov qeyd edib ki, HP dünya IT bazarının lideridir və bizə dünyanın hər yerindən 1500-dən çox IT şirkətinin rəhbərlərinin iştirak etdiyi forumda bu mükafatı almaq çox xoşdur. Biz fəxr edirik ki, Azərbaycanın IT şirkəti Şərqi və Cənubi Avropanın 24 ölkəsi arasında ən yaxşısı hesab edilib. Şübhəsiz ki, bu təkcə bizim şirkət üçün yox, həm də bütün Azərbaycan IT-bazarı üçün əlamətdar hadisədir. Bizim qələbəmiz bir daha Azərbaycanda bu sahənin inkişafını və iqtisadiyyatın müxtəlif sahələrinə qabaqcıl informasiya texnologiyalarının geniş tətbiqini göstərir. Mən bizneslərinin inkişafında bizi etibarlı tərəfdaş hesab edən sifarişçilərimizə təşəkkürümü bildirmək istəyirəm.
“BestComp Group” şirkəti 1995-ci ildən fəaliyyət göstərir. Əməkdaşların yüksək peşəkarlığı, hər bir müştəriyə fərdi yanaşma və optimal kompleks həll yollarının təklif edilməsi şirkəti regionun IT seqmentində liderlərdən birinə çevrilməsinə kömək edib. “BestComp Group” HP-nin “Platinum” tərəfdaşı, Microsoft-un distribütoru, eləcə də ACER, Lenovo, Schneider Electrics, Eaton, Sandvine, Oracle, CISCO, F5, Palo-Alto, Micro Focus, HID kimi dünya IT sənayesinin 30-dan çox lider şirkətlərinin aparıcı tərəfdaşıdır.
Rauf Həsənov qeyd edib: “Hər bir müştəri ilə biz fərdi olaraq işləyirik, onun tələblərini öyrənirik ki, işində lazım olan etibarlılıq və yüksək məhsuldarlığın əldə olunmasına imkan verən həll yollarını tapaq. Bizim üçün əməkdaşlarımızın peşəkar təhsili böyük önəm daşıyır. Çünki məhz əməkdaşların yüksək səviyyədə ixtisaslaşması hər bir şirkətin uğurunun əsasında dayanır. Əməkdaşlarımız daim müxtəlif beynəlxalq seminarlarda və treninqlərdə iştirak edir və dünyanın aparıcı IT şirkətlərindən 300-dən çox sertifikat əldə ediblər. “BestСomp Group” sertifikatlaşdırılmış Data-mərkəzlərin, informasiya və enerji təhlükəsizliyi sistemlərinin, lokal və regional telekommunikasiya şəbəkələrinin yaradılması, istehsal proseslərinin avtomatlaşdırılması, geniş təyinat üçün nəzərdə tutulmuş proqramların hazırlanması üzrə layihələri uğurla həyata keçirir. “Bestcomp Group”un nəzdində НР, HPE, ACER, Lenovo, Schneider Electrics by APC, Eaton, Tripp Lite və digər avtorizə olunmuş servis mərkəzləri fəaliyyət göstərir”.
Azərbaycanda son illər IT şirkətlərin səviyyəsi çox yüksəlib ki, bu da xarici IT həll tədarükçüləri ilə uğurla rəqabət aparmağa imkan verir. Azərbaycanın IT bazarının liderlərindən biri olan “Bestcomp Group”a verilən mükafat da bunun təsdiqidir.



www.oxu.az
 
"

"Müdafiə Nazirliyinin saytı “Google”nin xəbər servisinə qoşulubAzərbaycan Müdafiə Nazirliyinin rəsmi internet saytı “Google”nin xəbər servisinə qoşulub.
Oxu.Az-ın məlumatına görə, bu gün “Google”nin xəbər servisində ilk dəfə olaraq birinci mənbə – yəni Müdafiə Nazirliyinin saytı göstərilməklə və keçid verilməklə xəbər yer aıb. “Google” Müdafiə Nazirliyinin saytının ingilis dili bölümündəki xəbəri servis edib.
Qeyd edək ki, hazırda Azərbaycanın dövlət qurumlarından bir neçəsinin rəsmi saytı “Google”nin xəbər servisinə bağlıdır. Müdafiə Nazirliyinin rəsmi internet saytı 2012-ci ildən fəaliyyət göstərir.
N.O.
www.oxu.az
"

"Azərbaycanda kompüter oyunları üzrə gənclər arasında çempionatın final mərhələsi keçirilir15-17 sentyabr 2017-ci il tarixlərdə Azərbaycan Respublikası Gənclər və İdman Nazirliyinin maliyyə və təşkilati dəstəyi ilə Kompüter Oyunları Milli Assosiasiyası tərəfindən Kompüter oyunları üzrə gənclər arasında XI Azərbaycan Milli Çempionatının final mərhələsi keçiriləcəkdir. 
Gənclər və İdman Nazirliyindən Oxu.Az-a daxil olan məlumata görə, çempionatda Tekken 7 (1x1), HearthStone (1x1), Counter Strike: Global Offensive (5x5), DOTA 2 (5x5) və World of Tanks (7x7) növləri üzrə fərdi və komanda yarışları təşkil olunacaq.
XI Milli Çempionatın mükafatçıları, cari ilin 8-12 noyabr tarixlərində Koreya Respublikasının Busan şəhərində keçiriləcək IX Dünya Çempionatı və 3-5 noyabr tarixlərində Rusiya Federasiyasının Kazan şəhərində təşkil olunacaq TNA Çağırış Kubokunda iştirak etmək hüququ qazanacaqlar.
Kompüter oyunları üzrə XI Milli çempionatın rayonlar üzrə seçmə mərhələləri ötən ay başa çatıb. Final mərhələsinə Bakı şəhəri, Ağdaş, Astara, Biləsuvar, Daşkəsən, Füzuli, Gəncə, Goranboy, İsmayıllı, Qax, Qusar, Laçın, Mingəçevir, Naftalan, Oğuz, Siyəzən, Sumqayıt, Şəki, Şirvan, Tovuz, Zaqatala və Zərdabı təmsil edən komanda və fərdi iştirakçılar vəsiqə qazanıb. Ümumilikdə seçmə yarışlarında 2 mindən artıq kompüter oyunları həvəskarı iştirak edib.
E.Ə.
www.oxu.az
"

"“Nar” yeni “HD-Voice” yüksəkkeyfiyyətli səsötürmə texnologiyasını təqdim etdi“Nar” şəbəkə keyfiyyətinin davamlı təkmilləşdirilməsi strategiyası çərçivəsində mobil telefon vasitəsilə ünsiyyətdə olarkən səs keyfiyyətinin nəzərəçarpacaq dərəcədə artımını təmin edən “HD-Voice” (High Definition Voice) xidmətini təqdim etdi. Bu texnologiya səsin maksimal dərəcədə təmiz ötürülməsini təmin edir və mobil telefonla danışan şəxsdə üzbəüz ünsiyyət təəssüratı yaradır.
Səs tembri və intonasiyanın keyfiyyətlə ötürülməsini təmin edən bu texnologiya sayəsində “Nar” istifadəçiləri mobil telefonla danışarkən daha rahat ünsiyyət qura biləcəklər. Səs tezlikləri diapazonunun genişləndirilməsini təmin edən yeni texnologiya həm də kənar səslərin təsirini minimuma endirir, nəqliyyat vasitəsində hərəkət edərkən zəng xidmətinin daha da aydın və qüsursuz olmasını təmin edir. “HD-Voice” sayəsində “Nar” abunəçiləri üçün uzun telefon danışıqları və ya yüksəksəsli rabitə (handsfree) artıq əvvəlki kimi yorucu olmayacaq.
Mobil rabitə cihazı “HD-Voice” və 3G-ni dəstəkləyən istənilən “Nar” abunəçisi xidmətdən yararlana bilər. Texnologiyanın tətbiqi üçün heç bir əlavə ödəniş nəzərdə tutulmur və bu xidmət mobil rabitə cihazlarının sərf etdiyi enerjiyə təsir etmir.  
Bu gün təqribən 2 milyondan artıq abunəçisi olan, geniş şəbəkəsi və sərfəli qiymətləri ilə istifadəçilərə yüksəkkeyfiyyətli xidmət göstərən “Nar”ın şəbəkəsi 6000-dən artıq baza stansiyasından ibarət olmaqla, ölkə ərazisinin 93%-ni əhatə edir. Abunəçilər rabitə xidmətləri provayderi olan “Nar”ın tariflərindən istifadə etməklə, bütün istiqamətlərdə sərfəli qiymətlərdən faydalanırlar. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq, qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib.  
www.oxu.az 
"

"“Facebook” son fövqəladə vəziyyətlər barədə məlumatları bölüşəcək“Facebook” son fövqəladə vəziyyətlər barədə məlumatları bölüşəcək yeni “Crisis Response” bölməsini açır.
Oxu.Az lent.az-a istinadən xəbər verir ki, bu barədə “Facebook”un mətbuat xidməti xəbər yayıb. 
""Crisis Response” yaxın həftələr ərzində desktopun əsas səhifəsi və ya mobil əlavədəki menyu düyməsi vasitəsilə fəaliyyətə başlayacaq. Orada istifadəçinin təhlükəyə düşdüyü zaman bütün dostlar və yaxınları xəbərdar etmək üçün imkanı yaradılacaq. Həmçinin baş verən fövqəladə hal barəsində məqalələrə keçidlər, şəkil və videolar bu bölmədə toplanacaq.
Yeni bölmədə “icmalara dəstək” funksiyası da olacaq. İnsanlar bu funksiyanın köməyi ilə yardım istəmək və ya xəsarət alanlara yardım etməklə bağlı müraciət edə biləcəklər. Fandreyzinqi işə salmaq imkanı da var ki, onunla da fövqəladə vəziyyətdən xəsarət alanlara kömək əldə etmək mümkündür.  
L.Ə.
www.oxu.az 
"

"“WhatsApp”dan möhtəşəm yenilikDünyada 1 milyarddan çox insanın istifadə etdiyi ""WhatsApp"" mesajlaşma platforması daha bir yeni xüsusiyyəti istifadəyə verir.
Oxu.Az Axşam.az-a istinadən xəbər verir ki, ""WhatsApp""  səhvən göndərilən mesajların ləğvini təqdim etdikdən sonra indi də mesajın tamamilə silinməsi yeniliyini edir.
""WhatsApp""ın ilk əvvəl tətbiq etdiyi “göndərilən mesajı ləğv etmə” xüsusiyyəti səhvən göndərilmiş mesajın 5 dəqiqə ərzində ləğv edilməsini nəzərdə tuturdu.
Ancaq bu yenilik daha bir addım irəli aparılaraq, istifadəçilərin səhvən göndərdiyi mesajları zaman məhdudiyyəti olmadan silə bilməsini təmin edəcək.
Həmçinin mobil tətbiqlərdən başqa, veb versiyada da işləyəcək bu xüsusiyyət göndərilən mesajların ikitərəfli silinməsinə icazə verəcək.
Bu yenilik artıq “Android” və iOS cihazlarında testdən keçirilməyə başlanıb. Göndərilən ismarışlar qarşı tərəf onu oxuyana kimi silinə biləcək. Bundan sonra isə “bu mesaj silinib” deyə xəbərdarlıq gələcək.
Bundan başqa, artıq göndərdiyiniz mesajların nə zaman oxunduğunu da biləcəksiniz. Məsələn, bir mesaj göndərmisiniz. Lakin qoşa mavi xəttin nə zaman düşdüyünü bilmək istəyirsiniz. Bunun üçün göndərilən mesajın üzərinə basmaqla “məlumat” xanasını seçə və mavi qoşa xəttin nə zaman düşdüyünü öyrənə bilərsiniz.
E.Ə.
www.oxu.az
"

"ABŞ dövlət qurumlarına ""Kasperski""dən imtina etmək göstərişi verildiABŞ hökuməti dövlət qurumlarına yaxın üç ay ərzində ""Kasperski Laboratoriyası""nın məhsullarından imtina etmək barədə göstəriş verib.

 
Oxu.Az lent.az-a istinadən xəbər verir ki, bu barədə ABŞ Daxili Təhlükəsizlik Nazirliyi açıqlama yayıb.

 

Açıqlamada bildirilir ki, ""Kasperski Laboratoriyası""nın məhsulları ölkənin təhlükəsizliyinə xələl gətirir və Rusiya hökuməti tərəfindən Birləşmiş Ştatların hökumət sənədlərinə çıxış məqsədilə istifadə oluna bilər.

 

Yaxın 30 gün ərzində bütüm dövlət qurumları ""Kasperski Laboratoriyası""nın məhsullarının mövcudluğu barədə hesabat tərtib etməli, 60 gün ərzində başqa şirkətlərin məhsullarına keçid barədə düşünməli, 3 ay sonra isə Rusiya istehsalı olan bütün antivirus proqramlarından imtina etməlidir.

 

ABŞ hökuməti ""Kasperski Laboratoriyası""nın bəzi nümayəndələrinin Rusiya kəşfiyyatı ilə əlaqədə şübhəli bilir.

 

""Kasperski Laboratoriyası"" isə bu qərara etiraz etmək hüququnu özündə saxladığını bildirib.
L.Ə.
www.oxu.az 
"

"“Facebook” videozənglər üçün yeni proqramın sınaqlarına başlayıb“Facebook” şirkəti videozənglər üçün “Bonfire” əlavəsinin sınaqlarına başlayıb.
Oxu.Az xəbər verir ki, yeni servis istifadəçiləri video ünsiyyət qruplarında danışa, “Snapchat” üslubunda üzlərini maskalaya, eləcə də, “Instagram”, “Facebook” və “Messenger” vasitəsilə ekrandan çəkilən şəkilləri (screenshot) mübadilə edə bilərlər.
Məlumata görə, hazırda əlavədən yalnız Danimarkanın “iOS” platformalı qurğu istifadəçiləri yararlana bilərlər. “Facebook” nümayəndələrinin sözlərinə görə, “Bonfire” hələlik məhdud auditoriya üçün test mərhələsindədir. Bununla yanaşı, şirkət təmsilçiləri yeni xidmət barədə ətraflı məlumat verməkdən imtina ediblər.
Əlavə “Facebook Messenger” istifadəçiləri ilə əlaqə qurmağa imkan verir. Bundan başqa, dəvət olunmuş həmsöhbətlər video ünsiyyətə proqramı quraşdırmadan qoşula bilərlər.
L.Ə.
www.oxu.az 
"

"Saat vasitəsilə zəng etmək və musiqi yükləmək olar""Apple"" korporasiyası Kaliforniyada keçirilmiş təqdimat çərçivəsində yeni ""Apple Watch"" qurğusunu təqdim edib.
""Apple Watch Series 3"" cihazı ""LTE"" dəstəkli daxili mobil modula malikdir. Beləliklə, saat vasitəsilə zəng etmək və musiqi yükləmək olar.
Oxu.Az ICTnews-a istinadən xəbər verir ki, cihazın displeyi antena rolunu oynayır. ""Apple Watch"" qurğusunun korpusu əvvəlki nəsillə müqayisədə dəyişməyib. Yeni nəsil saat yeni ""Apple W2"" prosessoru ilə təchiz edilib. Bunun sayəsində əvvəlki nəsildən 70 faiz daha məhsuldardır. Həmçinin korpusdakı ""Digital Crown"" düyməsi qırmızı rəngdə rənglənib.
Qurğu 22 sentyabr tarixində satışa çıxarılacaq. ""LTE"" versiyanın qiyməti 400 dollardan, mobil modulsuz versiyanın qiyməti isə 330 dollardan başlayacaq.
L.Ə.
www.oxu.az 
"

"""WhatsApp""ın təsisçisi şirkətdən istefa verdi ""WhatsApp""ın təsisçisi Brian Acton şirkəti tərk etmək qərarına gəldi.
Oxu.Az Türkiyə mətbuatına istinadən xəbər verir ki, ""Facebook""dakı şəxsi hesabından status yazan  Acton  yeni bir mənfəətsiz təşkilat qurmaq üçün ""WhatsApp""dan ayrıldığı  açıqlayıb.
Qeyd edək ki, Acton 8 il əvvəl ukraynalı immiqrant Jan Koum ilə ""WhatsApp""ı yaradanlardan biridir. Dostlar şirkəti 2014-ci ildə sıfırdan şirkət quraraq ""Facebook""a 19 milyard dollar satıb. 



L.Ə.
www.oxu.az 
"

"Yeni ""iPhone""lar nə ilə fərqlənir? – VİDEO + FOTODünən “Apple” şirkəti yeni “iPhone 8”, “iPhone 8 Plus” və “iPhone X” modellərini təqdim edib.
Oxu.Az xarici mətbuata istinadən xəbər verir ki, təqdimatın əsas hadisəsi “iPhone X” ( “X” 10-cu mənasına gəlir) modeli olub. “X” Stiv Cobs tərəfindən ilk “iPhone” smartfonunun təqdimatından 10 il keçdiyi anlamına gəlir.
“iPhone X”də Home düyməsi yoxdur. Smartfon 3D Touch və HDR10 özəlliklərinə sahib 5.8 inç OLED Super Retina ekran və 12 mp-lik ikili optik stabilizasiyaya malik kamera ilə təchiz olunub. 
Bundan başqa, yeni modeldə Touch ID barmaq izi skanı yoxdur. Onun əvəzinə, insan üzünün skanı texnologiyası olan Face ID quraşdırılıb. İnsan üzünün tanınması smartfonun yuxarı hissəsində yerləşən ötürücülər və ön kamera vasitəsilə baş tutur. Şirkətdən bildiriblər ki, bu, ən təhlükəsiz müdafiə üsuludur və smartfonu sındırmaq, demək olar ki, mümkünsüzdür. 
Daha bir yenilik isə Animojii-dir. “iPhone X” ilə insanın mimikalarını təkrarlayan və yazılmış səsi təkrarlayan animasiyalaşdırılmış emojilər yaratmaq və onları iMessage ilə göndərmək mümkündür.
Gözlənildiyi kimi, “iPhone X” naqilsiz şarj funksiyası ilə təchiz olunub. Şirkət  smartfonların, smart saatların və qulaqlıqların şarjı üçün nəzərdə tutulmuş “AirPower” naqilsiz şarj sistemini də təqdim edib.
“iPhone X” 3 noyabrda 64 və 256 GB daxili yaddaş versiyaları ilə satışa çıxacaq. 64 GB-lıq versiya 999$ qiymətinə, 256 GB-lıq versiya isə 1,149$-a satılacaq.
“iPhone X”-dən başqa, “Apple” şirkəti  keçənilki modellərin təkmilləşdirilmiş versiyaları olan “iPhone 8” və “iPhone 8 Plus” modellərini də təqdim edib.
Hər iki model arxa paneli şüşədən olan alüminium korpusa malikdir və həminki 4.7 və 5.5 inç-lik ekranlarla təchiz olunublar. Həmçinin yeni modellər saniyədə 60 kadr sürətlə 4K keyfiyyətdə video çəkən kamera, keçmiş modeldən 70% sürətli olan A11 Bionic prosessor və naqilsiz şarj funksiyası ilə təchiz olunublar.
22 sentyabrdan etibarən 32, 64 və 128 GB daxili yaddaşa sahib “iPhone 8” 699$-dan, 64 və 256 GB daxili yaddaşa sahib “iPhone 8 Plus” isə 799$-dan başlayan qiymətlərlə  satışa çıxarılacaq.




 
























































E.C.
www.oxu.az
"

"Aİ ölkələrində internet pulsuz olacaqAvropa İttifaqına (Aİ) üzv ölkələrdə pulsuz və təhlükəsiz internet quraşdırılacaq.
Oxu.Az AZƏRTAC-a istinadən xəbər verir ki, Avropa Parlamentinin sentyabrın 12-də Strasburqda keçirilən iclasında üzv ölkələrdə vətəndaşların istifadəsi üçün reklamsız və şəxsi məlumatların zəmanət altına alındığı pulsuz internet üzrə qanun layihəsini təsdiqləyib. “WiFi4EU” adlandırılan yeni layihə parlamentin 582 üzvünün səsverməsi ilə qəbul edilib.

 

Qəbul edilən qanuna layihəsinə görə, ilk mərhələdə Avropa İttifaqına üzv ölkələrdəki xəstəxana, kitabxana, rəsmi qurumlar və alış-veriş mərkəzləri başda olmaqla 6 mindən çox yerdə pulsuz internet əlaqəsi təmin olunacaq. Pulsuz internet bağlantısı reklam xarakterli olmayacaq və məlumat təhlükəsizliyi təmin ediləcək.

 

Layihənin həyata keçirəcək şəhərlərin xərclərini Aİ ödəyəcək.
E.Ə.
www.oxu.az
"

"Yeni iPhone təqdim olundu – VİDEO“Apple” şirkəti yeni “iPhone 8” və ""iPhone X” smartfonlarını təqdim edib.
Oxu.Az xəbər verir ki, “iPhone X” gözləndiyi kimi bir çox yeniliklərlə gəlib. 
“iPhone X” ilk dəfə metal korpusla istifadəyə verilib. 2 rəngdə istehsal edilən bu smartfonlar qara və boz rənglərində olacaq. 
Smartfonların arxa hissəsi şüşədən hazırlıb. “iPhone X”-də 6 nüvəli A11 Bionic prosessoru yer alıb ki, bu da əvvəlkindən 70% sürətlidir.
Qeyd edək ki, telefonun qiyməti Azərbaycanda təqribən 1800 manat olacağı gözlənilir.


E.Ə.
www.oxu.az
"

"“iPhone 8”-in ilk alıcıları küçələrdə gecələyir – FOTOAvstraliyalı jurnalist Lük Houpvel özünün “Twitter” mikrobloqunda yazıb ki, Sidneydəki “Apple” mağazasında yeni “iPhone” smartfonlarının satışının başlamasını gözləyir.
Oxu.Az-ın Musavat.com-a istinadən xəbərinə görə, “telefonun təqdim edilməsinə 2 gün qalmış o, “Sydney Apple Store”un qarşısında çadır qurub”, - Houpvel yazır.
Qeyd etmək lazımdır ki, şəbəkədə bundan da əvvəl sentyabrın 8-dən mağazanın qarşısında növbə tutmuş insanların da şəkilləri peyda olub.
Xatırladaq ki, “Apple” korporasiyasının yeni telefonlarının - “iPhone 7s” və “7s Plus”un, eyni zamanda, hələ necə adlandırılacağı dəqiq məlum olmayan “iPhone 8”-in təqdimat mərasimi bu gün keçiriləcək.
ABŞ-da “iPhone 8”-in ən azı 900 dollara satılacağı gözlənilir. Rusiyada ən sadə 128 Gb yaddaşlı “iPhone 8” 90 min rubla (təxminən 2600 manata), ən bahalı model isə 110 min rubla (3200 manata) satılacaq. Azərbaycanda yeni modellərin qiyməti hələlik açıqlanmayıb.








A.M.
www.oxu.az
 
"

"Ən populyar ""YouTube"" bloqeri irqçilikdə günahlandırılırVideo çarxlarına “YouTube”də 57 milyon abunəçi izləyən “PewDiePie” videobloqer yenidən irqçi qalmaqalının mərkəzində olub.
Oxu.Az-ın lent.az-a istinadən verdiyi məlumata görə, özünün “Player Unknown Battlegrounds” oyunundakı strimlərinin birində bloqer qaradərili personajın ünvanına alçaldıcı söz ifadə edib.
Strimin yazısı sosial şəbəkələrdə dərhal yayılıb və “PewDiePie” artıq irqçilikdə günahlandırılır.
Buna qədər dünyanın ən populyar “YouTube” bloqeri antisemit zarafatlarına və videolarında millətçi mövzulu görüntülərinə görə ictimaiyyətin qınağı ilə üzləşib.
A.M.
www.oxu.az
"

"“Facebook”dan yenilik: İstifadəçilərin internet trafikinə qənaət ediləcək“Facebook” sosial şəbəkəsi istifadəçilərinə internetə daxil olmadan videoya baxmaq imkanı yaradacaq.
Oxu.Az-ın lent.az-a istinadən verdiyi məlumata görə, həmçinin digər istifadəçilər arasında özünə müəllim tapmaq imkanı da yaradılacaq.
Şirkətin baş direktoru Mark Zukerberq bildirib ki, müəllimlər və şagirdlər istər sosial şəbəkənin masaüstü versiyasında, istərsə də mobil əlavədə bir-biri ilə ünsiyyət qura biləcəklər. O, istifadəçinin həyatını yaxşılaşdırmağa və işində yeni inkişaf perspektivləri müəyyən etməyə imkan verəcək.
Zukerberqin sözlərinə görə, əvvəl resurs bir-biri ilə tanış olan insanları əlaqələndirirdi. Bundan sonra istifadəçiyə tanıyacağı insanları məsləhət verən alqoritm yaradıldı. İndi isə istifadəçilər o adamlarla əlaqə yaradacaq ki, onlar biri-birini tanımaq məcburiyyətindədirlər.
“Facebook”un innovasiyalarından biri də cihaz simsiz internetə qoşulan ana qədər videonun yüklənməsi olacaq. Wi-Fi söndürüldükdən sonra, misal üçün, yolda internetə yenidən qoşulma olmadan videoya baxmaq mümkün olacaq. Bu funksiya “Instant Videos” adlanır və hələlik ancaq bəzi “Android” istifadəçiləri bu xidmətdən istifadə edirlər.
A.M.
www.oxu.az
"

"“Whatsapp”da yayılan dini mesajlarla bağlı QMİ-dən AÇIQLAMA“Whatsapp” vasitəsilə yayılan mesajlar, ""bu mesajı 25 nəfərə göndərməsən, səni bəla gözləyir"" və yaxud ""göndərsən sevinəcəksən"" kimi mətnlərin hər hansı dini əsası yoxdur.
Oxu.Az xəbər verir ki, bunu Trend-ə Qafqaz Müsəlmanları İdarəsinin (QMİ) səlahiyyətli nümayəndəsi Hacı Şahin Həsənli deyib.
O qeyd edib ki, din ağıla və məntiqə söykənir: “Hansısa bir mesajı göndərmədikdə ""bəla gözləyir"" demək sağlam düşüncəyə və məntiqə ziddir. Bu, xürafatdır, mövhumatdır və ümumiyyətlə, dinə qarşı, insanların inancına qarşı yönəlir. Sovet dövründə də poçtla məktublar şəklində belə mətnlər yayırdılar, indi bu cür mətnləri mesaj formasında göndərirlər”.
Ş.Həsənli bildirib ki, ümumiyyətlə, İslam dinində hər hansı bir hadisəni pisə yozmaq yoxdur, yəni din nəs anlayışını inkar edir: “Heç kim qətiyyən bu cür mesajlara inanmamalıdır. Əslində, bu mesajları yaymaqla, biz onu təşkil edənlərin maraqlarına xidmət edirik ki, bu da dini gözdən salmağa yönəlmiş bir addım ola bilər. Bu mesajları yayanların digər məqsədi də insanlar arasında çaşqınlıq, təşviş yaratmaqdır”.
A.M.
www.oxu.az
"

"MTRŞ: Şura yalnız dövlət büdcəsindən maliyyələşən televiziyalar qarşısında tələb qoya bilər""Azərbaycanda teleradio haqqında qanunvericilikdə uşaq verilişlərinin neçə saat yayımlanacağı ilə bağlı kvota yoxdur. Ona görə də telekanallar qarşısında uşaq verilişlərini nə qədər yayımlamalı olmaları ilə bağlı tələb qoyulmur"".
Oxu.Az xəbər verir ki, bu sözləri Report-a açıqlamasında Milli Televiziya və Radio Şurasının (MTRŞ) Ekspertiza, proqramlaşdırma və analitik şöbəsinin müdiri Təvəkkül Dadaşov deyib.
Onun sözlərinə görə, uşaq verilişlərinin vəziyyəti ilə bağlı telekanallarla dəfələrlə müzakirələr aparılıb: ""Yayımçılar imkanları çatan proqramları hazırlamağa çalışdıqlarını bildiriblər. Yay mövsümü ərzində efirdə uşaq verilişlərinin monitorinqi aparılıb, cizgi filimləri, müəllif verilişləri yayımlanıb. ""ARB Günəş"" televiziyası da uşaqlar üçün verilişlərin hazırlanması, maraqlı efir saatının təmin olunması istiqamətində müsbət addımlar atır"".
T.Dadaşov bildirib ki, Şura yalnız dövlət büdcəsindən maliyyəlşən telekanallar qarşısında uşaq verilişləri ilə bağlı tələb qoya bilər: ""İctimai Televiziya uşaqlarla bağlı müəllif verilişləri hazırlayır. Şura özəl telekanallar qarşısında bu məsələ ilə bağlı tələb qoya bilmir. İxtisaslaşma aparılmasa da, telekanallar öz tamaşaçılarını itirməmək üçün bu sahəyə də müəyyən mənada diqqət ayırırlar"".  
A.M.
www.oxu.az
"

"Planşetlərə edilən kiberhücumların həcmi 40% yüksəlib“Avast” antivirus istehsalçısının məlumatına görə, 2017-ci ilin ikinci rübündə smartfon və planşetlərə edilən kiberhücumların həcmi 40% yüksəlib.
2017-ci ilin aprel-iyununda mobil qurğu istifadəçilərinə edilmiş haker hücumlarının orta həcmi 1,7 milyonadək artıb. Ötən ilin ikinci rübündə bu göstərici 1,2 milyona bərabər olub.
Oxu.Az ICTnews-a istinadən xəbər verir ki, “Avast” şirkətinin əməkdaşları 788 müxtəlif virus aşkar ediblər ki, bu da ötən illə müqayisədə 22,2% çoxdur. Şirkət zərərverici proqramların ən geniş yayılmış növlərini açıqlayıb.
2017-ci ilin ikinci rübündə mobil kiberhücumların təxminən 22,8%-i ruterlərin (qurğu üzərində tam nəzarəti ələ keçirmə) köməyi ilə həyata keçirilib.
Sosial mühəndislik mexanizmlərindən istifadə edən proqramların payı 22,8% təşkil edir. Belə ki, qurbanlar aldadılaraq, onların cihazına zərərverici proqramlar qurulur.
L.Ə.
www.oxu.az 
"

"Yeni rəqəmli valyuta dövriyyəyə buraxılıb“Bulud” texnologiyalı məsafəli idarəetmə servislərinin yaradılması ilə məşğul olan “Cloudwith.me” şirkəti “CLOUD” adlı kriptovalyuta təqdim edib. Yeni valyuta “Amazon Web Services” platformasından 1 dollara istifadə imkanı təqdim etməklə, kommersiya dövriyyəsinə buraxılıb.
Oxu.Az ICTnews-a istinadən xəbər verir ki, istifadəçilər “CLOUD” tokenlərini (USB açarlar) əldə etdikdən sonra platformadan ayda 1 dollar ödəməklə istifadə edə biləcəklər ki, bu da servisdən aylıq istifadənin 40 dollara satıldığı “Amazon” internet mağazasında alışdan çox ucuzdur. “CLOUD” qəpiklərin ilkin yerləşdirilməsi (ICO) vasitəsilə təklif edilən və tədarük edilən rəqəmli xidmətlərin alışı üçün istifadə olunan ilk rəqəmli valyuta olacaq.
Layihənin texniki direktoru Asəf Zamirin fikrincə, “CLOUD” tokenləri istifadəçilərə qazanc gətirməklə, onları “bulud” servislərindən rahat istifadə ilə təmin edəcəklər. 
“CLOUD” tokenlərinin bir ədədinin qiyməti 10 dollar təşkil edir. Onları bitkoin (Bitcoin), efir (Ethereum) və ya istənilən valyutada nağd pula əldə etmək mümkün olacaq.
L.Ə.
www.oxu.az 
"

"Bakının daha iki parkında pulsuz “Wi-Fi” olacaq“Bakı Telefon Rabitəsi” MMC pulsuz “Wi-Fi"" xidmətinin əhatə dairəsini “Dədə Qorqud"" və “Nərimanov"" parklarınadək genişləndirib.
Oxu.Az-ın xəbərinə görə, bu barədə özəl olaraq Trend-ə telekommunikasiya bazarındakı mənbədən məlumat verilib.
Məlumatda qeyd olunur ki, bu parklarda pulsuz İnternet yaxın zamanlarda aktiv olacaq.
Qeyd edək ki, simsiz internet şəbəkəsinin genişləndirilməsi üzrə işlər mart ayından “İctimai Wi-Fi” layihəsi çərçivəsində aparılır. Hazırda bu şəbəkəyə “İçərişəhər” dövlət tarix-memarlıq qoruğu, Dənizkənarı Milli Park, Heydər Əliyev Mərkəzinin parkı, “Qış parkı”, “Zabitlər” parkı, “Sahil”, “Axundov”, “Sabir”, “Xaqani”, “Hüseyn Cavid”, “Səməd Vurğun” və “Muğan” bağları daxildir.
Xidmət işə salındıqdan indiyədək şəbəkəyə 500 mindən çox qoşulma qeydə alınıb.
S.B.
www.oxu.az
"

"“WhatsApp”da yeni kompüter virusu yayılırKibercinayətkarlar “WhatsApp” messenceri vasitəsilə növbəti kompüter virusunu yayıb.
Oxu.Az lent.az-a istinadən xəbər verir ki,  istifadəçilərə şübhəli keçidlər göndərilir ki, onlar da real təhlükə yaradan əlavələrə keçid verir.
Belə ki, son zamanlar çoxsaylı “WhatsApp” istifadəçiləri guya tərtibatçılar tərəfindən göndərilən “sistem” məlumatları almağa başlayıblar. Orada isə hətta internetə birbaşa qoşulma olmadan messencerin fəaliyyətini dayandıra biləcək əlavəyə keçid mövcuddur. Qeyd edilən təhlükəli proqram təminatına keçid zamanı isə onun “aktiv” istifadəçi olduğunu təsdiqləməli olur. Bunun üçün o, “WhatsApp”dan olan on insana və ya üç qrupa məlumat göndərməlidir. Qurban spamı göndərən kimi əlavəni yükləməli olur ki, həqiqətdə isə bu əlavə təhlükəli troyan virusdur.  
Tərtibatçılar isə vətəndaşlara xəbərdarlıq ediblər ki, qeyd edilən keçidlərə heç bir aidiyyətləri yoxdur. 
L.Ə.
www.oxu.az 
"

"Bu ölkədə “Kasperski Laboratoriyası”nın məhsullarının satışlarından imtina edildiABŞ-ın aparıcı elektronika və proqram təminatı satan mağazalar şəbəkəsi olan “Best Buy” müştərilərinə “Kasperski Laboratoriyası”nın məhsullarını almağı məsləhət görmür. 
Oxu.Az lent.az-a istinadən xəbər verir ki, satıcının saytında hazırda Rusiya şirkətlərinin proqram təminatının satışı mövcud deyil. 
Ötən həftə ABŞ KİV-i bildirib ki, Senat dövlət müəssisələrində və qurumlarında, həmçinin onlara bağlı şirkətlərin “Kasperski Laboratoriyası”nın məhsullarından istifadəsinə tam olaraq qadağa qoyulmasını nəzərdə tutur. Buna səbəb guya Rusiya şirkətinin Kreml hakerləri tərəfindən idarə olunması təhlükələrinin artmasıdır. Onlar isə istifadəçilərlə manipulyasiya edə, onların şəxsi yazışmalarını və məlumatlarını ələ keçirə bilərlər. 
Satıcı şirkət “Verge” internet nəşrinə bu məlumatı təsdiqləyib və bildirib ki, bu qərar KİV-də yayılan məlumatlarla, ABŞ Konqresinin qərarı və sənaye istifadəçiləri arasında gedən müzakirələrlə bağlıdır. Bu məhsulları əldə etmiş alıcılara isə 45 gün müddətində aldıqları məhsulu analoji məhsulla əvəz etmək imkanı veriləcək. 
Xatırladaq ki, yay aylarında “Kasperski Laboratoriyası”nın əməkdaşlarının mənzillərində axtarışlar aparılıb, ancaq hakerlərin əməllərinə aid heç bir dəlil və sübut aşkar edilməyib. Rusiya şirkəti isə artıq ABŞ hökuməti ilə əməkdaşlıq etməyə tam hazır olduğunu bəyan edib və onun ünvanına səslənən ittihamları inkar edib.  
L.Ə.
www.oxu.az 
"

" “Facebook” 1,2 milyon  avro cərimələndi İspaniyanın informasiya mühafizə qurumları “Facebook”u 1,2 milyon  avro cərimələyiblər. 
Oxu.Az Bloomberg-ə istinadən xəbər verir ki,  “Facebook”  ispaniyalı istifadəçilərin şəxsi məlumatlarını icazəsiz toplamaqda günahlandırılır. 
Qeyd edək ki, “Facebook”a qarşı Almaniya, Fransa, Hollandiyada da bənzər iddialar qalıdırılıb. 
L.Ə.
www.oxu.az 
"

"İnformasiya texnologiyalarının inkişafı sahəsində tədbirlərin 9 faizi icra olunub ""2017-ci ilin ilk altı ayı ərzində “Azərbaycan Respublikasında telekommunikasiya və informasiya texnologiyalarının inkişafına dair Strateji Yol Xəritəsi”ndə müəyyən edilmiş tədbirlərin 9 faizi icra edilib, 35 faizinin icrası üzrə işlərə başlanılıb"".
Oxu.Az xəbər verir ki, bu barədə Strateji Yol Xəritəsinin yarımillik monitorinq və qiymətləndirmə hesabatlarında qeyd olunub.
Bildirilib ki, telekommunikasiya bazarının liberallaşdırılması üzrə tədbirlər çərçivəsində Texniki-İqtisadi Əsaslandırmanın aparılması üçün ilkin şərtlər toplusu hazırlanıb və baxılması üçün bütün üzv olan operatorlara təqdim edilib.
“MasterCard Worldwide” beynəlxalq kart təşkilatı rəqəmsal ödənişlərin genişləndirilməsi ilə bağlı işlərə cəlb edilib və bu əməkdaşlıq çərçivəsində geniş təhlil və diaqnostika işlərinə başlanılıb. Sözügedən təşkilatla birlikdə dövlət qurumları, kommersiya bankları ilə görüşlər keçirilib. Sorğu və müsahibə təşkil edilib. Nağd ödənişlərə təkan verən makro və mikro amillər müəyyən edilib. 
Dövlət təşkilatlarında informasiya sistemlərinin təkmilləşdirilməsi məqsədilə “Azərbaycan Respublikasında elektron xidmətlərin inkişafının gücləndirilməsi” layihəsinə başlanılıb. Dövlət İT sistemlərinin müasirləşdirilməsi ilə bağlı müvafiq işlər aparılıb, bir sıra layihələr hazırlanıb. 
Ümumi standartlaşdırma sisteminin yaradılması və rəqəmsal reseptin verilməsi tədbirləri üzrə işçi qrup yaradılıb, rəqəmsal resept verilməsinin tətbiqinə dair texniki tapşırıq təklifləri hazırlanıb. 
Problemlərə gəlincə, bir sıra hallarda verilmiş tapşırığın icrası məqsədilə yalnız işçi qrupun yaradılması ilə kifayətlənib. Konkret tədbirlər üzrə fəaliyyət həyata keçirilməyib. Bundan əlavə, prioritet çərçivəsində nəzərdə tutulan tədbirlərin hər biri üzrə verilmiş tapşırıqlar konkret təhlil edilməklə, sistemli yanaşma mövcud deyil. Bu da tədbirlərin icrasında gecikmələrə səbəb ola bilər.
L.Ə.
www.oxu.az 
"

"“Nokia” telefonlarının reytinqi açıqlandıMütəxəssislər son illərin populyar “Nokia” telefonlarından ibarət retro reytinqini tərtib ediblər. 
Oxu.Az lent.az-a istinadən xəbər verir ki, müasir “Apple” cihazlarının və “Android” platformasında çalışan smartfonların güc gəlməsinə baxmayaraq, bir çoxları hələ də Finlandiya istehsalı olan ölməz telefonlarını saxlayıblar.  
Sözsüz, “Nokia”dan danışarkən, biz əfsanəvi “Nokia 3310” modelini də nəzərdə tuturuq. Bundan əvvəl, “Xpress Music” seriyasına aid cihazlar da mövcud olub. Bura isə xüsusilə stereo dinamikli “Nokia X2-00” telefonu da daxildir. 
Açılıb-bağlanan telefonlar arasında mütəxəssislər “Nokia 6131” telefonunu qeyd ediblər. Belə ki, bu telefonun açılıb-bağlanması üçün düyməsi və yaxşı ekranı vardı. Həmçinin qeyri-adi zahiri görünüşdə qəbiri xatırladan “Nokia X2-0” cihazlarını da yada salmamaq olmur.
L.Ə.
www.oxu.az 
"

"İctimai rəyin yeni ünvanı: ""Milli Sorğu Mərkəzi""Bu gündən Azərbaycanın internet məkanında yeni layihəyə start verilir.
Oxu.Az AzNews.az-a istinadən xəbər verir ki, bu, ölkə üçün yenilik olan internet resursudur.
www.sorgu.az ünvanında yerləşən “Milli Sorğu Mərkəzi” ictimai fikrin öyrənilməsi yolu ilə siyasi, sosial və marketinq araşdırmaları aparacaq. Araşdırmalar Mərkəzin internet saytında yerləşdiriləcək və illik, yarımillik, dövri hesabatlar ictimaiyyətə təqdim olunacaq.
Mərkəzin qarşısına qoyduğu əsas məqsəd sorğular vasitəsilə cəmiyyəti narahat edən sualların və problemlərin cavablarının tapılmasına kömək göstərməkdir.
Bundan əlavə, “Milli Sorğu Mərkəzi” istifadəçilərin istəklərinə uyğun olaraq, internet səhifəsində petisiyalar da yerləşdirəcək. Qəbul edilən petisiyalar ünvanlanan şəxsə və ya qurumlara çatdırılaraq toplumun istəyinin reallaşmasına vasitəçilik edəcək.
“Milli Sorğu Mərkəzi” Kütləvi İnformasiya Vasitələrini və QHT-ləri də əməkdaşlığa dəvət edir. Belə ki, mərkəz KİV-lərin və QHT-lərin istəklərinə uyğun olaraq, onların həyata keçirdiyi araşdırmalar üçün lazımi sorğular keçirməyə hazırdır.
Sorğu Mərkəzi biznes üçün də yararlı ola bilər. Marketinq araşdırmaları istiqamətində sifarişçinin arzu və istəklərinə uyğun olaraq istənilən sahədə sorğular keçirərək, nəticələr əsasında xüsusi konsepsiyalar hazırlamaq da mümkündür.
A.M.
www.oxu.az
"

"“YouTube”da “Android” sistemli qurğular üçün yeni funksiya istifadəyə verilibBir sıra “Android” smartfon istehsalçıları son qabaqcıl modelləri “High Dynamic Range” (HDR) rejimini dəstəkləyən ekranlarla təchiz etməyə başlayıb. Problem isə funksiyanın “Netflix” və oxşar servislər kimi yalnız bir neçə proqram tərəfindən dəstəklənməsindən ibarətdir. Bundan başqa, “HDR” rejimini dəstəkləyən kontent indiyədək çox azdır və ya onun üçün ödəniş etmək tələb olunur. Lakin “YouTube” servisinin son yenilənməsi “Android” əməliyyat sisteminin idarəetməsi ilə işləyən bəzi smartfonlara “HDR” rejimini dəstəkləyən videodan istifadəyə imkan verir.
Oxu.Az ICTnews-a istinadən xəbər verir ki, “High Dynamic Range” funksiyasını dəstəkləyən videonun üstünlüklərini “Samsung Galaxy S8”, “Galaxy S8 Plus”, “Galaxy Note 8”, “LG V30”, “Sony Xperia XZ Premium”, “Google Pixel” və “Pixel XL” qurğularının sahibləri qiymətləndirə bilərlər. Hazırda “YouTube”da yeni funksiyanı yalnız qeyd edilən qurğular dəstəkləyir. Funksiyanın “Samsung Galaxy Tab S3” və “LG G6” qurğularında istifadəsi gözlənilir.  
Qeyd edək ki, “YouTube” servisində hazırda “HDR” rejimini dəstəkləyən videoya az rast gəlinir.
L.Ə.
www.oxu.az 
"

"“iPhone” smartfonu bu rənglərdə olacaq Yeni “iPhone” smartfonu korpusu 3 unikal rəngdə istehsal ediləcək. 
Oxu.Az lent.az-a istinadən xəbər verir ki,  bu smartfonlar qara, ağ və mis rəngli olacaq. Məhz sonuncuya şirkət daha çox üstünlük verir və əmin edir ki, o, digərlərindən daha çox istifadəçilərin xoşuna gələcək. 
Olduqca yeni və ən güclü “iPhone 8” smartfonunun rəsmi təqdimatı sentyabrın 12-də baş tutmalıdır. Şəbəkədə bu haqda məlumatlar yayılıb. Xüsusilə də alış üçün əlçatan olan keramik korpusun rəng variantları elan edilib. Standart olaraq ağ və qara rəngləri ilə hər kəs razıdır. Amma mis qızıl rəngi istifadəçiləri olduqca maraqlandırıb. “Apple”ın analitikləri maksimal üstünlüyü məhz bu rəngə verirlər. Çünki buna qədər korporasiyanın smartfonlarında buna bənzər rəngdən istifadə olunmayıb. 
“iPhone 8”-in populyarlığını indidən qiymətləndirmək mümkündür və bütün dünya üzrə milyonlarla istifadəçi “Apple”nin yeni flaqmanının təqdimatını səbirsizliklə gözləyir. Bəzi “işbazlar” isə hətta cihazın 3D printerdə çap edilmiş korpusunu satmağa başlayıblar.
L.Ə.
www.oxu.az 
"

"Oyun oynayaraq milyonlar qazananlar – FOTOVideo oyun (E-sport) sektoru hər keçən gün daha da böyüyür. 
Oxu.Az bizplus.az-a istinadən xəbər verir ki, yeni oyunlar yarandıqca rəqabət də artır. Artıq professional bir idman kateqoriyası olan e-Sporun yaxın illərdə Olimpiyada idman növü olacağı da gözlənilir.
E-sportla məşğul olanlar müqavilələr imzalayır, hər yarışdan sonra ciddi gəlirlər əldə edirlər.
Ən çox qazandıran oyunlar isə Dota 2, League of Legends, Counter-Strike: Global Offensive və s.
Oyunlar üzrə ən çox qazanan oyunçular aşağıdakılardır:
DOTA 2 adlı oyunun ən çox qazanan oyunçuları:
1) Kuro “KuroKy” Takhasomi


Ölkə: Almanya

Əldə etdiyi ümumi gəlir: 3,366,465 Dollar

Doğum tarixi: 1992
2) Amer “Miracle” Barqawi


Ölkə: Oman

Əldə etdiyi ümumi gəlir: 2,942,665 Dolar

Doğum tarixi: 1997

…

3) Saahil “Universe” Arora


Ülke: ABD

Elde Ettiği Toplam Gelir: 2,900,960 Dolar

Doğum Yılı: 1989

…


League of Legends(LOL) adlı oyunun ən çox qazanan oyunçuları:
1) Lee “Faker” Sang-Hyeok


Ölkə: Cənubi Koreya

Əldə etdiyi ümumi gəlir: 2,500,000 Dollar

Doğum tarixi: 1996

…

2) Bae “Bengi” Seong Ung


Ölkə: Cənubi Koreya

Əldə etdiyi ümumi gəlir: 810,683 Dollar

Doğum tarixi: 1993

…

3) Lee “Wolf” Jae-wan


Ölkə: Cənubi Koreya

Əldə etdiyi ümumi gəlir: 787,195 Dollar

Doğum tarixi: 1996

…


Counter-Strike: Global Offensive (CS:GO) adlı oyunun ən çox qazanan oyunçuları:
1) Filip “NEO” Kubski


Ölkə: Polşa

Əldə etdiyi ümumi gəlir: 631,669 Dollar

Doğum tarixi: 1987

…

2) Wiktor “TaZ” Wojtas


Ölkə: Polşa

Əldə etdiyi ümumi gəlir: 627,909 Dollar

Doğum tarixi: 1986

…

3) Gabriel “FalleN” Toledo


Ölkə: Brazilya

Əldə etdiyi ümumi gəlir: 580,474 Dollar

Doğum tarixi: 1991
E.Ə.
www.oxu.az
"

"“WhatsApp”a yeni funksiyalar əlavə olundu“WhatsApp”ın yeni versiyasına bir neçə gün öncə beta versiyada test edilmiş funksiyalar əlavə edilib.
Oxu.Az Technote-yə istinadən xəbər verir ki, bundan sonra istifadəçilər “şəkil içində şəkil” videozənglərindən istifadə edə və öz statuslarında rəngli mətnlər yerləşdirə biləcəklər.
Bundan sonra istifadəçinin videozəng zamanı tətbiqdə qalmağı şərt olmayacaq. O, tətbiqi bağlayaraq videozəngdən istifadə edə biləcək. Beləliklə istifadəçi videozəngdən istifadə edərək smartfonda digər işlərini də görə bilər.
Daha bir yenilik isə mətnli statuslar ilə bağlıdır. Bundan sonra istifadəçi öz əhval-ruhiyyəsinə uyğun olaraq statusdakı fon rəngini dəyişdirməklə öz statusunu yeniləyə bilər. Siz hansısa mətni yazırsınız, daha sonra fon rəngini seçirsiniz və mətn şriftini istədiyiniz kimi dəyişirsiniz. Siz hətta həmin mətnə digər saytların linklərini də əlavə edə bilərsiniz.
Həmçinin, foto və videoları bir birinə qoşaraq onları “Snapchat”dakı kimi təqdim edə bilərsiniz.
A.M.
www.oxu.az
"

"Avropalı alimlər akvalanqçıları robotlarla əvəz edəcəklər – VİDEOƏgər dərinsulu məqsədlər akvalanqçılar üçün əlçatmazdılarsa, dənizin dibinə ROV (Remotely operated underwater vehicle) kimi uzaqdan idarə olunan sualtı aparat göndərilir.
Oxu.Az euronews-a istinadən xəbər verir ki, Janus tədqiqat gəmisi dənizə çıxmağa hazırlaşır. Gəmidə ROV- suda müşahidə və ölçmə işləri etməyə imkan verən qurğu yerləşdirilib.
Qurğu insan gözləri kimi stereoskop görmə təmin edən iki kamera ilə təhciz olunub. Robotun daha yaxşı tutma üçün üç barmaqlı (iki əvəzinə) iki əli var.
“İnsan üçün çox dərinə enmək çətindir. Dəniz səviyyəsindən 700 metr aşağı ümumiyyətlə, demək olar ki, əlçatmazdır. Belə dərin əməliyyatlar üçün ROV kimi robotlardan istifadə edirik”, deyə mühəndis Piter Vays bildirib.

 

E.C.
www.oxu.az
"

"Yeni “iPhone” ən bahalı “Apple” smartfonu olacaqSentyabrın 12-də təqdim ediləcək yeni “iPhone 8” modeli “Apple” smartfonları arasında ən bahalısı olacaq.
Oxu.Az ICTnews-a istinadən xəbər verir ki, “Apple” smartfonlarının istehsalı ilə məşğul olan “Foxconn” şirkəti nümayəndələrinin sözlərinə görə, yeni modelin ən sadə versiyasının qiyməti 1000 min dollar təşkil edəcək.
Bununla yanaşı, “iPhone 7s” və “7s Plus” modelləri müvafiq olaraq 782 və 938 dollaradək ucuzlaşacaq.
Yeni qurğunun bütün üst paneli əhatə edən ekran, infraqırmızı skanerə malik sifətin tanınması proqramı və üçölçülü (3D) kamera ilə təchiz ediləcəyi gözlənilir.
“iPhone 8” bir neçə rəng variantında - qara, ağ və mis və ya çəhrayı-qızılı rəngdə buraxılacaq. Təqdimatda, həmçinin yeni “ağıllı” saat versiyaları və “Apple TV” servisinin nümayişi nəzərdə tutulur.
S.B.
www.oxu.az
"

"“Apple” “iPhone” satışından 10 ildə 760 mlrd. qazanc əldə edibİlk “iPhone” modelinin təqdimatından 10 il keçir.
Oxu.Az xarici mətbuata istinadən məlumat verir ki, analitiklərin hesablamalarına görə, “Apple” şirkəti bu cihazın satışlarından 10 il ərzində 760 mlrd. dollar qazanıb. Satılmış cihazların sayı isə təqribən 1,2 mlrd. ədəd təşkil edib. Şirkətin ən çox satılan modeli “iPhone 7” olub.
E.C.
www.oxu.az
"

"""Samsung UHD TV Curved"" – təsvir bütövlüyünü ""qövsvari"" formatda hiss edin""""Samsung UHD TV Curved"" öz qeyri-adi forması ilə ilk baxışdan sizin diqqətinizi özünə cəlb edən smart TV-dir. Bu televizorun ekranı adət etdiyimizdən fərqli olaraq, “qövsvaridir”. Bu forma sayəsində siz ekranda baş verənləri istənilən bucaqdan, “qaralma” effekti yaranmadan seyr edə bilərsiniz. Həmçinin, “qövsvarı” ekran periferik görmə qabiliyyətini cəlb edərək, ekranda baş verənlərin reallığına tam dalmağa imkan yaradır. 
Ultra HD keyfiyyətində olan təsvir sayəsində siz əvvəllər seçilməsi mümkün olmayan xırda detalları belə rahatlıqla seçə bilərsiniz. UHD miqyaslandırma texnologiyasının köməyi ilə siz hətta daxil olan siqnalın keyfiyyəti aşağı olduğu halda  belə, istənilən kontenti UHD keyfiyyətinə yaxın formatda seyr edə bilərsiniz. Hal-hazırda Azərbaycan teleyayımının UHD formatını dəstəkləməməsinə baxmayaraq, smart TV videonun keyfiyyətini sizin hiss edəcəyiniz və qiymətləndirə biləcəyiniz dərəcədə yaxşılaşdırır. Dəqiq təsvirli filmlərdən, proqramlardan və ya cizgi filmlərindən həzz alın. 
""Samsung UHD TV Curved"" televizorlarının şüarı realistik və dərin təsvirdir.  Bunun üçün smart TV-də çoxsaylı texnoloji həllərdən istifadə olunur. Bunlardan biri olaraq, cihazda adi televizorlardan bir neçə dəfə daha çox rəng çaları ifadə etmək imkanı yaradan  Active Crystal Color sistemini qeyd etmək olar. Bu funksiya əlavə işıq mənbəyinin köməyi ilə “LED” matrisasını “blueLED” ilə əvəz edir. Bunun nəticəsi olaraq ağ rəngin dolğunluğunun artması,  təbii rəng ötürülməsi və palitra genişlənməsi baş verir. HDR funksiyası təsvirin həm qaranlıq, həm də işıqlı hissələrinin bir kadrda ifadə edilməsi sayəsində detallaşdırmanı nəzərə çarpacaq dərəcədə yaxşılaşdırır.  Bu funksiyanın köməyi ilə siz təsvirin işıqlı hissəsində bundan əvvəl görmədiyiniz xırda detalları belə asanlıqla seçə biləcəksiniz. Siz öz otağınızda televizora baxarkən, kinoteatr seyrindən aldığınız təəssüratı almış olacaqsınız.  
Görüntü dərinliyinin artırılması funksiyası olan Auto Depth Enhancer sayəsində ekran görüntüsü daha realistik olur, bu isə təsvirin müxtəlif sahələrinin təzadlılığının tənzimlənməsi səbəbindən baş verir. Bəs bu funksiya necə işləyir? Sözügedən texnologiyanın iş prinsipi parıltı və rəngin təfərrüatının incələnmə yolu ilə hər kadrın zonalara bölünməsinə əsaslanır, belə ki, hər bir kadr 3 zonaya bölünür – fon, mərkəz və frontal.  Bundan sonra, tamaşaçının görüntünü daha maraqlı və canlı seyr etməsi üçün Auto Depth Enhancer təzadlılıq səviyyəsini avtomatik optimallaşdıraraq, təsvir dərinliyini daha dolğun edir.
""Samsung UHD TV Curved"" sizin qonaq otağınızın dizaynını tam olaraq yeniləşdirir.  Televizorun “qövsvari” forması onun yerləşməsindən asılı olmayaraq (altlıq üstündə və ya divarda bərkidilmiş halda) vizual olaraq bütün bucaqları hamaşlaşdırır. Yeni smart TV sizin interyerinizə tamamlanmış görüntü və dəbdəbə bəxş edəcək. “Xoşagəlməz” internet kabelləri olmadan, gözəl və görkəmli dizayndan zövq alaraq, Wi-Fi modulunun imkanlarından yararlanın. Simsiz qoşulma geniş bağlantı imkanının cəlbedici dizaynla ahəngidir. Televizorunuzun ekranında kontent çeşidinin müxtəlifliyi, intuitiv idarəetmə anlayışı və İnternet axtarışının sadəliyini qiymətləndirin. ""Samsung UHD TV Curved""  əmr sətrinə elektron ünvanı daxil etmədən populyar saytlara asan və cəld şəkildə baxış keçirmək imkanı yaradan təkmilləşdirilmiş veb-brauzerlə təchiz olunub.
""Samsung UHD TV Curved"" televizorları haqda əlavə məlumatı: Baku Electronics, Kontakt Home, Maxi.az, Music Galery, Optimal və Soliton mağazalar şəbəkəsindən əldə etmək olar. 
www.oxu.az 
"

"İtmiş smartfonların axtarışı üçün yeni üsul kəşf edilib – VİDEOŞotlandiyanın Sent-Edryu Universitetinin tədqiqatçılar qrupu itmiş smartfonların axtarışı üçün “SpeCam” adlı proqram hazırlayıblar.
Oxu.Az ICTnews-a istinadən xəbər verir ki, mobil əlavə xüsusi alqoritmlər sistemindən istifadə edərək, smartfonun olduğu səthin növünün və rənginin müəyyənləşdirilməsi üçün qurğunun ön kamera və ekranından yararlanır.
Bu halda displey smartfonun ön kamerası ilə tutuşdurulduqdan sonra axtarışın aparıldığı kompüterə göndərilən səthdən əks olunan çoxspektrli işıq mənbəyi qismində çıxış edir. Texnologiyanın əsas üstünlüyü axtarılan qurğunun aparat və proqram təminatına qarşı olan minimal tələblərdir.
Məlumata görə, “SpeCam” istənilən materialı asanlıqla müəyyənləşdirməklə farforu keramikadan dərhal seçir. Mütəxəssislərin planına görə, nəticədə istifadəçilər əlavənin işini (məsələn, səsli siqnalı aktivləşdirmək) müstəqil konfiqurasiya edə biləcəklər.

E.Ə.
www.oxu.az
"

"""Facebook""da sistem dəyişir ""Facebook"" yeni dost axtarışı sistemini sınaqdan keçirir.
Oxu.Az lent.az-a istinadən xəbər verir ki, “bir-birini tanı” düyməsini sıxmaqla, istifadəçilərə karusel formasında insanların siyahısı təqdim ediləcək.
İlk növbədə oxşar və uyğun gələn xasiyyətli insanlar göstəriləcək, eyni yerlərə gedən, eyni səhifələri “layk” edən və yaxınlıqda yaşayanlar bir-birinə tanıdılacaq. 
Sosial şəbəkədə bu funksiyanın nə zaman istifadəyə veriləcəyi barədə məlumat verilməyib. 
Xatırladaq ki, fevralda iOS əməliyyat platformasında “Facebook” mobil əlavəsində yeni “Discover People” (İnsanları kəşf et) adlanan yeni tanışlıqların axtarışı üçün funksiya yaradılıb. 
L.Ə.
www.oxu.az 
"

"Nəqliyyat, rabitə və yüksək texnologiyalar naziri Ramin Quluzadə Tovuzda vətəndaşlarla görüşübBu gün nəqliyyat, rabitə və yüksək texnologiyalar naziri Ramin Quluzadə Tovuz şəhərində vətəndaşlarla görüşüb. 
Tovuz şəhərində Tovuz, Şəmkir, Gədəbəy, Ağstafa və Qazax sakinlərini qəbul edən nazir vətəndaşların telekommunikasiya, internet, poçt xidmətləri, yol təmir-tikintisi, yeni marşrut xəttinin açılması, marşrut qrafiklərində dəyişiklik edilməsi, işə qəbul kimi məsələlərlə bağlı müraciətlərinə baxıb, təkliflərini dinləyib. 
Hər bir sakinin probleminə diqqətlə yanaşan nazir Ramin Quluzadə vətəndaşların müraciətlərinin dəqiqliklə araşdırılması və qaldırılan məsələlərin həlli barədə nazirliyin müvafiq strukturlarına konkret tapşırıqlar verib. Eyni zamanda, vətəndaşların müxtəlif təklifləri qeydə alınıb, şikayət xarakterli müraciətlər araşdırılaraq, müvafiq tədbirlərin görülməsi üçün nəzarətə götürülüb.
Vətəndaşların müraciətlərində qaldırılan problemlərin əksəriyyəti yerində həllini tapıb. 
Görüşdə nazirliyin səlahiyyətlərinə aid olmayan məsələlərlə bağlı müraciətlər isə aidiyyəti qurumlara çatdırılması üçün qeydiyyata alınıb. Həmin müraciətlərin müvafiq qurumlara göndərilməsi təmin olunacaq.
Regional səfər çərçivəsində nazir Ramin Quluzadə aidiyyəti rayonların Telekommunikasiya qovşaqları, poçt filialları, eləcə də, Dövlət Avtomobil Nəqliyyatı Xidmətinin regional bölmələrinin və tabeli qurumlarının rəhbərlərinin iştirakı ilə  müşavirə keçirib. 
Sektor üzrə mövcud durum, çatışmazlıqlar, nöqsanlar, vətəndaş şikayətləri üzrə geniş müzakirələrin aparıldığı müşavirədə həyata keçirilən islahatların vətəndaş məmnunluğu və xidmət keyfiyyətinin yüksəldilməsinə yönəldiyi diqqətə çatdırılıb.
Toplantıda nazir Ramin Quluzadə müvafiq sahə rəhbərlərinə hər bir vətəndaş müraciətinə  fərdi və həssaslıqla yanaşılması barədə tapşırıqlar verib.








www.oxu.az 
"

"“Google”un fərdi xəbər lenti artıq bütün dünyada əlçatandır“Google” şirkəti tərəfindən təqdim edilən ""ağıllı"" xəbər xətti  bütün dünyada aktivləşdirilib. Tezliklə sözügedən funksiya proqramın “iOS” versiyasında, həmçinin axtarış sisteminin masaüstü və mobil versiyalarında əlçatan olacaq.
Oxu.Az ICTnews-a istinadən xəbər verir ki, yeni xidmət “Google Feed” adlandır. ""Ağıllı"" lentə yalnız xəbərlər deyil, həm də axtarış tarixçəsi, istifadəçinin olduğu yer və “Google”un başqa onlayn xidmətlərindən məlumatlar əsasında seçilmiş musiqi, film, məqalə və başqa fərdiləşdirilmiş məzmun daxil edilib: ""Məsələn, əgər siz fotoqrafsınız və fitneslə səthi maraqlanırsınızsa, onda fitneslə bağlı  tövsiyələr sizin lentinizdə nadir hallarda göstəriləcək"".
L.Ə.
www.oxu.az 
"

"İtmiş smartfonların axtarışı üçün yeni proqram -VideoŞotlandiyanın Sent-Edryu Universitetinin tədqiqatçılar qrupu itmiş smartfonların axtarışı üçün “SpeCam” adlı proqram hazırlayıblar. Mobil əlavə xüsusi alqoritmlər sistemindən istifadə edərək smartfonun olduğu səthin növünün və rənginin müəyyənləşdirilməsi üçün qurğunun ön kamera və ekranından yararlanır.
Oxu.Az ICTnews-a istinadən xəbər verir ki, bu halda displey smartfonun ön kamerası ilə tutuşdurulduqdan sonra axtarışın aparıldığı kompüterə göndərilən səthdən əks olunan çoxspektrli işıq mənbəyi qismində çıxış edir. Texnologiyanın əsas üstünlüyü axtarılan qurğunun aparat və proqram təminatına qarşı olan minimal tələblərdir.
Məlumata görə, “SpeCam” istənilən materialı asanlıqla müəyyənləşdirməklə farforu keramikadan dərhal seçir. Mütəxəssislərin planına görə, nəticədə istifadəçilər əlavənin işini (məsələn, səsli siqnalı aktivləşdirmək) müstəqil konfiqurasiya edə biləcəklər.
Hazırda kommersiya istifadəsinə verilməyən “SpeCam” əlavəsi yalnız universitet laboratoriyası şəraitində mövcuddur.

L.Ə.
www.oxu.az 
"

"“iPhone 8”-in qiyməti bəlli oldu “Apple” şirkətinin istehsalı olan yeni smartfonların satışa başlayacağı vaxt və qiyməti məlum olub. 
Oxu.Az xəbər verir ki, yeni smartfonun təqdimatı sentyabrın 12-də baş tutacaq. Sentyabrın 15-dən isə artıq yeni “iPhone 8” sifarişlər etmək mümkün olacaq. Məlum olub ki, sentyabrın 22-dən cihaz mağazalarda satışa çıxarılacaq.
Qiymətə gəlincə, “iPhone 8”-in satış dəyəri 900-1400 dollar arasında olacaq.
Qeyd edək ki, “iPhone 8” 64, 256 və 512 Gb yaddaşa malik olacaq.
L.Ə.
www.oxu.az 
"

"Beyin silkələnməsini diaqnozlaşdırmağa imkan verən yeni mobil proqram - VİDEOVaşinqton Universitetinin tədqiqatçıları beyin silkələnməsini diaqnozlaşdırmağa imkan verən yeni mobil proqram yaradıblar.
Oxu.Az ICTnews-a istinadən xəbər verir ki, smartfonlar üçün yeni əlavə beyin silkələnməsi sahəsində xəstəxanadan kənar diaqnozqoymanın ən yaxşı metodu hesab edilir. Göz bəbəyinin skan edilməsi üçün mobil qurğunun kamerasından istifadə sayəsində hətta zəif silkələnmənin əlamətlərini aşkarlamaq mümkündür.
Məlumata görə, “PupilScreen” adlanan texnologiya bəbəklərin işığa reaksiyasının (bəbək refleksi) izlənilməsi vasitəsilə işləyir ki, bu da uzun müddətdir baş-beyinin travmatik zədələrinin müəyyənləşdirilməsi üçün istifadə olunur.
Bəbək refleksindən ciddi zədələrin qiymətləndirilməsi üçün istifadə olunmasına baxmayaraq bu yaxınlarda aparılan tədqiqatlardan məlum olub ki, metod, həmçinin yüngül formalı silkələnmələri aşkarlamağa imkan verir. Bu səbəbdən universitetin tədqiqatçılar qrupu bəbək refleksinin gözlə görünməyən zədələrə reaksiyasını təhlil etmək üçün kompüter təlimli smartfon kamerasından istifadə edən proqram hazırlayıblar.
Bildirilir ki, smartfon işıqlandırıcısı bəbəyin stimulyasiyasına xidmət edir, proqram təminatı alqoritmləri isə bəbəyin işıq siqnalının verilməsi nəticəsində formasını dəyişməsini müəyyənləşdirir. Tədqiqatçılar, həmçinin yeni əlavənin sağlam və zədəli xəstələrin daxil olduğu 48 nəfərin iştirakı ilə sınağını keçiriblər. Onlar proqramdan istifadə etməklə baş-beyin travmalarına100 faizlik dəqiqliklə diaqnoz qoymağa nail olublar.
Yaxın aylarda daha geniş klinik sınaqlar keçirməyi planlaşdıran tədqiqatçılar texnologiyanın təkmilləşdirilməsi üzərində işi davam etdirəcəklər.

L.Ə.
www.oxu.az 
"

"Ukraynada yeni sosial şəbəkə yaradıldıUkraynada “Woolik” adlanan yeni sosial şəbəkə yaradılıb. 
Oxu.Az lent.az-a istinadən xəbər verir ki, layihə rəhbərləri ukraynalıların çoxdan özlərinin milli sosial şəbəkəsinə layiq olduğunu bildiriblər. Onların sözlərinə görə, bu sosial şəbəkə ən yaxşı xarici analoqlardan geri qalmayacaq. 
“Bir ilhamlanmış icmayıq və bu haqsızlığı düzəltmək üçün öz milli məhsulumuzu tərtib etmişik. “Woolik” - Ukraynanın möhtəşəm funksionallığa malik rahat sosial şəbəkəsidir. Bu sosial şəbəkə dünya analoqlarından geri qalmayacaq və onları üstələyəcək”, - deyə tərtibatçılar bildirib. 
Onlar həmçinin qeyd edirlər ki, “Woolik”in missiyası Ukraynada insanların bütün dünya ilə effektiv kommunikasiya və ünsiyyət yaratması üçün müasir, estetik olaraq xoş, tez və rahat sosial şəbəkəni yaratmaqdır”.
Xatırladaq ki, bu həftə Ukrayna özünün “Ukrainians” adlanan yeni sosial şəbəkəsini bağlayıb.
L.Ə.
www.oxu.az 
"

"“Facebook”da şərhlər rəngli olacaq “Facebook” sosial şəbəkəsində yeni qeyri-adi imkan yaradılacaq.
Oxu.Az lent.az-a istinadən xəbər verir ki, sosial şəbəkə yeni funksiyanı sınaqdan keçirir. Artıq bəzi istifadəçilər statusların altından rəngli şərhlər yazmaq imkanına malikdirlər. 
Belə ki, mövcud fondakı 7 rəngdən birini, həmçinin narıncı, açıq yaşıl və bənövşəyi rəngləri seçmək mümkündür. 
Yenilik hələlik ancaq mobil cihazlarda mövcuddur. İlk olaraq yeni imkanları “Android” əlavələrin istifadəçiləri qiymətləndirə biliblər. Əlavədəki bu funksiyanın sosial şəbəkənin masaüstü versiyasına əlavə olunub-olunmayacağı hələlik məlum deyil.
Artıq şəbəkə istifadəçiləri rəngli şərhlərə şikayətlərini bildiriblər. Bir çoxları isə etiraf edib ki, sosial şəbəkənin belə bir qərarı onları əsəbiləşdirir.  
L.Ə.
www.oxu.az 
"

"“WhatsApp” iri şirkətlər üçün gəlir mənbəyi rolunu oynayacaq “WhatsApp” şirkət nümayəndələrinin messencerlə işini sadələşdirəcək biznes proqramı təqdim etməyi planlaşdırır.
Oxu.Az xəbər verir ki, yeni əlavəni kiçik və orta biznes üçün pulsuz təqdim edəcək “WhatsApp” iri şirkətlər üçün gəlir mənbəyi rolunu oynayacaq korporativ həll yaradacaq.  

 

“Bizim yanaşma sadədir: biz biliklərimizi insanlara bir-biri, iri və kiçik şirkətlərlə əlaqə qurmağa kömək etməklə tətbiq etmək istəyirik”, - messencer nümayəndələri bildirib.
“WhatsApp” nümayəndələri qeyd edib ki, mütəxəssislər yeni əlavənin daim təkmilləşdirilməsi və proqram alətlərinin sadələşdirilməsi üçün onunla bağlı yazılan şərhləri diqqətlə izləyəcəklər.
Bir müddət əvvəl “WhatsApp” nümayəndələri tezliklə şirkət hesablarının yoxlamadan keçərək akkauntun həqiqiliyini təsdiq edən xüsusi nişan alacaqlarını bəyan ediblər. Təsdiqdən keçən şirkətlər kontakt adının yanında yaşıl nişan əldə edəcəklər. Bu isə “WhatsApp” inzibatçılarının şirkətin telefon nömrəsinin və biznes hesabının uyğunluğunu təsdiq etməsi demək olacaq.
L.Ə.
www.oxu.az 
"

"Dırnaq ölçüsündə kart təqdim edildi Fləş yaddaş və daşıyıcılar sahəsində öz həlləri ilə tanınan ABŞ-ın “SanDisk” şirkəti 400 QB tutumunda yaddaşa malik “microSD” kart təqdim edib.
Oxu.Az -ın ICTnews-a istinadən məlumatına görə, 400 QB tutumunda informasiyanı yadda saxlamaq üçün 285 min ədəd 3,5 düymlük disket lazımdır. Əgər bu disketləri bir-birinin üzərinə qoysaq, onda 10 km hündürlüyündə sütun yaranar. “SanDisk” şirkəti yeni kartına 10 il müddətinədək zəmanət verir.
Məlumatların ötürülmə sürəti saniyədə 100 MB təşkil edir. Dırnaq ölçüsündə kartın qiyməti 250 dollardır.
L.Ə.
www.oxu.az 
"

"""Facebook"" ""insan"" mimikasına malik bot yaradıb""Facebook"" sosial şəbəkəsinin proqramçıları yalnız istifadəçinin üz ifadəsini təhlil deyil, həm də həmsöhbətin mimikasına reaksiya vermək qabiliyyətinə malik ""Learn2Smile"" alqoritmini yaradıblar.
Oxu.Az ICTnews-a istinadən xəbər verir ki,  layihənin əsasını təşkil edən süni intellekt ""Skype"" servisində 250 videokonfransı təhlil edib.
Alqoritm danışıq zamanı hər bir sifətdə 68 standart nöqtənin yerləşməsini araşdırıb. Bu məlumatlar əsasında ""Learn2Smile"" alqoritmi əsas sifət ifadələri və qeyri-şifahi siqnalların kataloqunu tərtib edib. Məlumdur ki, insanlar həmsöhbətin söz və emosiyalarına reaksiya verərək, bir neçə ümumi hərəkət icra edirlər: baş ilə salam verir, baş əyir, göz qırpır. Alqoritmin yaradıcıları qeyd ediblər ki, hətta ağız və qaşların hərəkəti son dərəcə informativ ola bilər.
Proqramçıların sözlərinə görə, onların layihəsi avtomatik videoköməkçilərlə ünsiyyəti daha rahat etmək üçün nəzərdə tutulub. Gələcəkdə belə botlar daha da təkmilləşəcək və onların dizaynı detallaşdırılacaq.
L.Ə.
www.oxu.az 
"

"Rabitə sektorundakı əməkhaqqı bəlli oldu Bu ilin yanvar-iyul aylarında Bakı şəhərində informasiya və rabitə müəssisələri tərəfindən əhaliyə, idarə və təşkilatlara göstərilən xidmətlərin həcmi 917594,5 manat təşkil edib. 
Oxu.Az  xəbər verir ki, hesabat dövründə Bakı şəhərində rabitə müəssisələrində çalışan işçilərin orta siyahı sayı 17,7 min nəfər olub. Bu isə keçən ilin müvafiq dövrünə nisbətən 0,5 faiz azdır. 
Orta aylıq əməkhaqqı isə əvvəlki ilin müvafiq dövrünə nisbətən 13,9 faiz artaraq, 1080,5 manat təşkil edib.
L.Ə.
www.oxu.az 
"

"Sentyabrın 12-də bu “iPhone”lar təqdim olunacaq Sentyabrın 12-də “Apple” şirkəti yeni məhsullarını təqdim edəcək. 
Oxu.Az lent.az-a istinadən xəbər verir ki, nümayiş olunacaq yeni cihazların adları hələ də sirr olaraq saxlanılır. 
Daha əvvəl təxmin edilirdi ki, “iPhone 7S”, “7S Plus” və “iPhone 8” smartfonları təqdim ediləcək. Ancaq İFA-2017 istehlak sərgisində bu məlumatı təkzib ediblər. İFA-da təqdim edilən və rəsmi “Apple Store” mağazalarında məhsullarını satan aksesuar istehsalçıları bildiriblər ki, bu il “Apple” pərəstişkarları “S” avadanlıqlı smartfonlar görə biləcəklər. Təqdimatda “iPhone 8”, “8 Plus” və “iPhone Edition” nümayiş olunacaq. 
Mütəxəssislər bildirirlər ki, “iPhone Edition” naqilsiz enerji ilə doldurulma və “Gorilla Glass 5” müdafiə şüşəsi ilə təchiz olunacaq. Bundan başqa, “iPhone Edition” bu istehsal xəttində daha premium məhsul olacaq.
L.Ə.
www.oxu.az 
"

"İnsanın daxilini göstərən kamera yaradılıb Edinburq Universitetinin professorları insanın daxilini göstərən kamera yaradıblar.
Oxu.Az lent.az-a istinadən xəbər verir ki, alimlər bu cihazın xəstələrin daxili orqanlarını yoxlamaq üçün əlverişli olduğunu bildiriblər.
Vücudun müxtəlif hissələrinə ötürülə bilən texnologiya fərqli şəkildə istifadə edilir. Bu kameranın gələcəkdə həkimlər üçün mühüm avadanlığa çevriləcəyi bildirilib.
L.Ə.
www.oxu.az 
"

"""WhatsApp"" ödənişli olur?Dünyanın ən geniş yayılmış ani mesajlaşma xidməti olan ""WhatsApp"" ödənişli olacaq.
Oxu.Az İstiPress-ə istinadən xəbər verir ki, ""WhatsApp"" şirkət hesablarını ödənişli edəcək yenilik üzərində çalışır.
""WhatsApp""ın əməliyyat direktoru Matt Idema iş adamları, qurumlar üçün yaratdıqları əlavə xidmətlərə görə ödəniş alacaqlarını açıqlayıb. İdema ödənişli xidmətə nələrin daxil olduğunu və zaman rəsmən xidmətə başlayacağını açıqlamayıb: ""Detallar hələlik təsdiqlənməyib"". 
Test edilən yenilik böyük şirkətlərə məxsus olan hesablarla daha rahat əlaqə qurmaq üçün yaradılıb. ""WhatsApp""ın öz bloqundakı açıqlamada belə yazılıb: ""Kiçik şirkətlər üçün pulsuz olan ""WhatsApp Business"" tətbiqinə əlavə ediləcək yeni xidmətlər test mərhələsindədir"". 
""Facebook"" 2014-cü ildə hazırda istifadəçi sayı 1 milyardı ötən ""WhatsApp""ı  22 milyard dollara satın alıb. Yaxın günlərdə bu xidmət hesabların rəsmi olduğunu sübut edən yaşıl işarə özəlliyini əlavə etmişdi. 
L.Ə.
www.oxu.az 
"

"Azərbaycanda internetdən daha çox kişilər, yoxsa qadınlar istifadə edir?Azərbaycanda internetdən istifadə edənlər daha çox kişilərdir.
Oxu.Az Trend-ə istinadən  xəbər verir ki, ölkədə internetdən istifadə edənlərin sayı son illər ərzində sürətlə artıb. 2008-ci ildə Azərbaycanda əhalinin 17,2 faizi internetdən istifadə etdiyi halda, 2012-ci ildə 70, 2013-cü ildə 73, 2014-cü ildə 75, 2015-ci ildə 77, 2016-cı ildə 78 faizi internetdən istifadə edib.
Azərbaycanda bütün illər ərzində internetdən istifadə edən kişilərin sayı qadınları üstələyib. 2008-ci illə müqayisədə 2016-cı ildə ölkədə internetdən istifadə edən kişilərin sayının təxminən 4, qadınların sayının isə onlardan daha çox - 6 dəfə artmasına baxmayaraq, keçən il ərzində də internetdən istifadə edən qadınların sayı kişiləri üstələyə bilməyib.
Ümumilikdə, 2008-ci ildə kişilərin 21,6, qadınların 12,6 faizi, 2009-cu ildə kişilərin 32, qadınların 23 faizi, 2010-cu ildə kişilərin 55,6, qadınların 36,5 faizi, 2011-ci ildə kişilərin 75,8, qadınların 55,9 faizi, 2012-ci ildə kişilərin 78,1, qadınların 62,2 faizi, 2013-cü ildə kişilərin 78,8, qadınların 67,2 faizi, 2014-cü ildə kişilərin 78,9, qadınların 71,2 faizi, 2015-ci ildə kişilərin 78, qadınların 72 faizi, 2016-cı ildə kişilərin 79,9, qadınların 76,1 faizi internetdən istifadə edib.
E.Ə.
www.oxu.az
"

"Xərçəng hüceyrələrini tez və effektiv məhv edən mikroskopik robotlar hazırlanıbÜç nəfərdən ibarət beynəlxalq alimlər qrupu xərçəng hüceyrələrini tez və effektiv məhv edən mikroskopik robotlar hazırlayıb.
Oxu.Az ICTnews-a istinadən xəbər verir ki, ötən il robotların yaradılmasına görə kimya sahəsində Nobel mükafatına layiq görülən tədqiqatçılar bu il sınaqlara başlamaq qərarına gəliblər.
Məlumata görə, nanorobotların əvvəlcə müəyyən zülal tipinə yönəlməsi səbəbindən onlar hədəfi səhvsiz tapırlar. İşıq vasitəsilə aktivləşdirmə zamanı isə sürətlə açılmağa başlayan robotlar hüceyrənin içinə daxil olur və oradakı şişi bir neçə saniyə ərzində məhv edir. Mikroskopik robotların hədəflərin axtarışını işıqsız həyata keçirməsi, lakin hüceyrələrə yalnız işıqlandırma vasitəsilə daxil olması bildirilir.
Qeyd olunur ki, hazırda balıq və mikroorqanizmlər üzərində bir sıra eksperimentlər keçirən alimlər gələcəkdə onlardan insanın müalicəsi üçün istifadə edə biləcəklərinə ümid edirlər. Mütəxəssislərin sözlərinə görə, belə robotlar təkcə şişlərin məhvi üçün deyil, dərmanların orqanizmin müəyyən sahəsinə dəqiq çatdırılması üçün faydalı ola bilər.
L.Ə.
www.oxu.az 
"

" “Excel” proqramında sənədlərin real vaxt rejimində birgə redaktəsi funksiyası istifadəyə verilib“Microsoft” korporasiyası “Excel” proqramında sənədlərin real vaxt rejimində birgə redaktəsi funksiyasını istifadəyə verib.  
Oxu.Az ICTnews-a istinadən xəbər verir ki, bir neçə istifadəçiyə eyni elektron cədvəllə eyni vaxtda işləməyə imkan verən yeni funksiya dəyişiklikləri avtomatik sinxronlaşdıraraq real vaxt rejimində əlavə edir. İmkandan “OneDrive”, biznes üçün “OneDrive” və ya “SharePoint” proqramlarında saxlanılan sənədlər üçün yararlanmaq mümkündür.
Bildirilir ki, ABŞ korporasiyası “Excel” proqramında birgə redaktə funksiyası ilə yanaşı, sənədlərini “OneDrive” və “SharePoint” proqramlarında saxlayan “Office 365” istifadəçiləri üçün “Word”, “Excel” və “PowerPoint” əlavələrində avtomatik saxlama funksiyasını təqdim edib.
Əvvəllər “Office Insider” proqramının iştirakçılarının yararlandığı imkandan indi hamı istifadə edə biləcək.
L.Ə.
www.oxu.az 
"

" İtlər üçün “ağıllı” xalta təqdim olunduTayvanın “Acer” şirkəti itlər üçün 3 “ağıllı” xalta hazırlayıb.
Oxu.Az lent.az-a istinadən xəbər verir ki, bundan sonra iti olanlar öz heyvanının sağlamlıq durumuna nəzarət edə biləcəklər. Həmçinin, onun harada olduğunu birbaşa öz telefonlarından izləyə biləcəklər.
“iPuppyGo”, “WagTag” və “Munch” adlanan yeni məhsullar hər il keçirilən İFA konfransı çərçivəsində təqdim edilib. Elə orada “Acer” tərtibatçıları hər xaltanın iş prinsipini əyani nümayiş etdiriblər.
Bu cür fitnes-trekerlər saxladığı heyvanın durumunu daim nəzarətdə saxlamaq istəyən insanlar üçün çox gözəl vasitədir. Smart-xaltanın köməyi ilə itin nəbzini, əhval-ruhiyyəsini, ürək döyüntüsü, həmçinin evdən çıxıbsa, olduğu yeri müəyyənləşdirmək mümkün olacaq.
Qeyd edək ki, bundan əvvəl pişiklər və yenotlar üçün buna bənzər “ağıllı” cihazlar təqdim edilib.
L.Ə.
www.oxu.az 
"

"Bakıda ""HUAWEI"" mini-futbol kuboku start götürür – FOTO“Gözəl Azərbaycan” layihəsinin yeni fazası olaraq ""Huawei Technologies Azerbaycan"" LLC şirkəti partnyorları arasında “HUAWEI PARNERSHIP CUP 2017” adı altında həvəskar mini-futbol turnirini təşkil edir.
Turnir sentyabr ayının ikinci həftəsi başlayacaq və iki ay müddətində davam edəcəkdir. Artıq 12 partnyor qurum qeydiyyatlarını müvəffəqiyyətlə tamamlanıb. Bunlar – ""Azercell"" MMC, ""Azerconnect"" MMC, Azərtac Dövlət İnformasiya Agentliyi, Aztelekom MMC, Baktelekom MMC, Daxili İşlər Nazirliyinin Baş İnformsiya və Komunikasiya İdarəsi, Faber Construction, Norm MMC, Smartkom, Ultra MMC-dir. 
Turnirin təqdimatı və püşkatma mərasimi 30 Avgust 2017-ci il tarixində partnyorlar və media nümayəndələrinin iştirakı ilə baş tutub. Püşkatma mərasimi həmçinin “Facebook” sosial şəbəkəsində yaradılan Huawei Partnership Cup 2017 səhifəsində  (page) canlı yayımlanıb.
Turnirin əsas məqsədi parntyorlararası münasibətləri inkişaf etdirərək, daha üst səviyyəyə daşımaq, əməkdaşları bir araya gətirib, bir-birini tanımaları üçün fürsət yaratmaqdır.























www.oxu.az 
"

"“Nar” qadın voleybolçular arasında Avropa çempionatının rəsmi telekommunikasiya tərəfdaşı seçildi“Nar” 20 sentyabr-1 oktyabr 2017-ci il tarixləri arasında Azərbaycan və Gürcüstanda keçiriləcək qadın voleybolçular arasında 2017-ci il Avropa çempionatının final mərhələsinin rəsmi telekommunikasiya tərəfdaşı seçildi. Mobil operator eyni anda Bakı və Göygöl şəhərləri, eləcə də, Gürcüstanın paytaxtı Tiflis şəhərində təşkil ediləcək voleybol üzrə Avropa çempionatının təşkilatçıları və iştirakçılarını mobil rabitə – zəng və məlumatların ötürülməsi (data) xidmətləri ilə təmin edəcək, eləcə də, yarışlara texnoloji dəstək xidməti sahəsində aparıcı provayder rolunu oynayacaq. 
Qeyd edək ki, iki il öncə Azərbaycanda keçirilən ilk Avropa Oyunları və bu ilin may ayında respublikada təşkil edilən IV İslam həmrəyliyi oyunlarının telekommunikasiya tərəfdaşı olmuş “Nar” ölkədə həyata keçirilən mötəbər idman layihələrinin tərəfdaşı kimi böyük təcrübə qazanmışdır. Qadın voleybolçular arasında 2017-ci il Avropa çempionatının final mərhələsinin telekommunikasiya tərəfdaşı olaraq “Nar”ın peşəkar əməkdaşları yarışların əməliyyat komitəsini yüksəkkeyfiyyətli xidmətlə təmin etməyi hədəfləyirlər. “Nar” bu növbəti idman bayramının Azərbaycana daha bir uğur gətirəcəyindən əmin olmaqla, bu uğurun qazanılması üçün əmək sərf etməkdən qürur duyduğunu ifadə edir.   
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq, qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilmişdir. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilmişdir. “Nar” ölkədə ilk dəfə olaraq 3G texnologiyasını təqdim etmiş və geniş 4G şəbəkəsini abunəçilərinin istifadəsinə vermişdir. “Nar” şəbəkəsi hazırda ölkə ərazisinin 93%-ni əhatə edir və 6000-dən artıq baza stansiyası ilə abunəçilərə yüksəkkeyfiyyətli xidmət göstərir.  
“Nar”ın kampaniya, məhsul və layihələri haqqında nar.az internet səhifəsindən ətraflı məlumat almaq olar. 



www.oxu.az 
"

"Regionlarda elektron xidmətlər barədə məlumatlandırıcı sessiya keçirilib“Açıq hökumət”in təşviqi və elektron xidmətlərdən istifadənin artırılmasına dəstəyin təşkili” layihəsi çərçivəsində Tərtər və Ağcabədi rayonunda məlumatlandırma sessiyası keçirilib.
Regional İnsan Hüquqları və Media Mərkəzi İctimai Birliyinin Azərbaycan Respublikasının Prezidenti Yanında Qeyri-Hökumət Təşkilatlarına Dövlət Dəstəyi Şurasının dəstəyi ilə keçirdiyi tədbirdə təşkilatın sədri Xalid Kazımov bildirib ki, layihənin məqsədi Azərbaycanda Açıq Hökumət Tərəfdaşlığı (AHT) təşəbbüsünün tətbiqinə dəstək vermək, region sakinlərini elektron xidmətlər barədə məlumatlandırmaq və onlara elektron xidmətlərə müraciət zamanı yardım göstərməkdir.
Daha sonra Nəqliyyat, Rabitə və Yüksək Texnologiyalar Nazirliyinin Məlumat Hesablama Mərkəzinin eksperti Ruslan Mürsəlov iştirakçılara elektron xidmətlərin üstünlükləri və “Elektron hökumət” portalı ilə bağlı məlumat verib: “Elektron hökumət” – müasir informasiya texnologiyalarından istifadə etməklə, dövlət qurumları tərəfindən vətəndaşlara, sahibkarlara və dövlət qulluqçularına “vahid pəncərə” prinsipi əsasında elektron xidmətlərin göstərilməsinə şərait yaradan sistemdir. Hazırda “Elektron hökumət” portalında 454 elektron xidmət mövcuddur. İstifadəçilərə “Elektron hökumət” portalında qeydiyyatdan keçmək üçün mövcud olan 4 autentifikasiya  (tanıma, identikləşdirmə) vasitəsi təqdim edilir. Bunlar “E-imza”, “E-Gov” mobil identifikası vasitəsi, “Elektron hökumət” portalı tərəfindən vətəndaşa verilən kod-parol və “Asan imza”dır. “Elektron hökumət” portalı  vasitəsilə əksər dövlət qurumları öz xidmətlərini təqdim edirlər. Portalda 17 növ arayışın elektron qaydada verilməsi imkanı yaradılıb ki, buna da maraq böyükdür”.
Tədbir ""Elektron hökumət"" quruculuğu üzrə müzakirələrlə davam edib.
www.oxu.az 
 
"

"“WhatsApp” biznes sahiblərini müştərilərlə ünsiyyət üçün çat yaratmağa dəvət edir“Facebook” şirkətinə məxsus olan “WhatsApp” messenceri biznes hesab sahibləri üçün bir neçə yeni funksiya istifadəyə verib. Birincisi, sözügedən xidmətin komandası bu və ya digər brendə məxsus hesabın əsilliyini təsdiq etməyə imkan verib.
Kontaktın adının qarşısında yaşıl işarə olması bu telefon nömrəsinin biznes hesaba məxsus olduğu deməkdir. Bu funksiya beta-test mərhələsindədir: “WhatsApp” hələ ki yalnız bəzi brendləri təsdiqləyib.
Oxu.Az ICTnews-a istinadən xəbər verir ki, ikincisi, şirkətin nümayəndəsi ilə ünsiyyətə başlayarkən “WhatsApp” bu barədə xəbərdarlıq edəcək. Çat daxilində sarı mesaj bu barədə məlumat verəcək. İstifadəçi biznes hesabla yazışmaq istəmədikdə istənilən vaxt kontaktı bloklamaq imkanı var.
Cari ilin yayında “WhatsApp” komandası növbəti rekordu paylaşıb: onun gündəlik auditoriyası (gündə bir dəfə mobil proqramdan istifadə edənlər) 1 milyard təşkil edib. Beləliklə, planetin hər 7-ci sakini “Facebook” şirkətinə məxsus rabitə xidmətinin istifadəçisidir.
Hər gün “WhatsApp” messenceri üzərindən 55 milyard mətn mesajı, 4,5 milyard şəkil və 1 milyard video göndərilir. Mobil proqram 60 dildə əlçatandır.
L.Ə.
www.oxu.az
"

"Azərbaycanın ""Vikipediya""da təbliğinə nə mane olur?!""Vikipediya"" dünyada ilkin məlumat mənbəyi kimi geniş şəkildə istifadə və istinad edilən ən populyar internet şəbəkələrindən biri hesab olunur. Hazırda ""Vikipediya"" 289 dildə fəaliyyət göstərir. Bu şəbəkəni məşhurlaşdıran və onun fəaliyyətinin davamlılığını təmin edən əsas amil də məhz budur, yəni bütün xalqların təmsil olunması üçün yaradılan bərabərhüquqlu, azad, ensiklopedik informasiya məkanı.
""Vikipediya""da effektiv işləmək üçün istifadəçilərdə məlumatlılıq, araşdırma aparma, ədəbi yazı qabiliyyəti və intellektual potensialla yanaşı, mütləq müasir texnoloji vasitələrdən istifadə etmək bacarığı da olmalıdır. ""Vikipediya""da məqalə yaratmaq və redaktə etmək sərbəst olsa da, ölkəmizdə bundan yararlanmaq istəyənlərin sayı çox da ürəkaçıcı deyil. Oxunma sayına görə ""Vikipediya"" Azərbaycanda ən populyar 10 sayt arasında olsa da, məsələn, son bir ayda Azərbaycan dilindəki ""Vikipediya""da redaktə edənlərin sayı cəmi 540 nəfərdir ki, onun da bir hissəsi başqa ölkələrdən redaktə edənlərdir.
Bütün bu məsələlərlə bağlı “Azərbaycan vikimediaçıları” istifadəçi qrupunun rəhbəri, “Azərbaycan Vikimedia Könüllüləri” ictimai birliyinin sədri Elgün Atalıyevlə apardığımız maraqlı söhbəti diqqətinizə təqdim edirik:
- Qısa şəkildə ""Vikipediya""nı necə təsvir edərdiniz?
- ""Vikipediya"" könüllü istifadəçilərin azad və müstəqil işləyə biləcəyi informasiya məkanıdır. Bu, o deməkdir ki, istənilən şəxs heç bir ödəniş etmədən bu açıq ensiklopediyadan informasiya götürə və qarşılığında heç bir ödəniş almadan bura yeni məlumat  daxil edə və mövcud informasiyalar üzərində redaktələr apara bilər. Yəni hər bir şəxs bildiyi hər hansı dildəki ""Vikipediya"" bölməsinə daxil olaraq, həmin bölmədə fəaliyyət göstərmə hüququna malikdir.
- Yəni bir istifadəçi adı ilə bütün dil bölmələrində redaktə aparmaq mümkündür?
- Əlbəttə, cəmi yarım dəqiqənizi alacaq çox sadə proseduru icra etməklə qeydiyyatdan keçib, ümumi vikicəmiyyətin üzvünə çevrilirsiniz. Hətta qeydiyyatdan keçmədən də redaktə etmək mümkündür. Redaktə etmək üçün, sadəcə, məqalənin və ya onun alt bölmələrindən birinin yuxarı sağ küncündəki “Əsas redaktə” və ya “Redaktə” düymələrindən birini basmaq kifayətdir. Bu iki redaktə metodu arasındakı fərq ondan ibarətdir ki, “Redaktə” düyməsi yeni və təcrübəsiz istifadəçilər üçün yaradılmış “Vizual redaktor” funksiyası vasitəsilə, “Əsas redaktə” düyməsi isə daha çox təcrübəli istifadəçilərin üstünlük verdiyi ənənəvi redaktə metodu ilə redaktə etməyə imkan verir.
- Azərbaycandilli ""Vikipediya"" qonşu dövlətlərin dil bölmələri ilə müqayisədə hansı yerdədir?
- Hazırda ""Vikipediya""nın Azərbaycan dili bölməsində 124 minə yaxın məqalə var və bu göstəriciyə görə 53-cü yerdəyik. Bir neçə il əvvəl daha yüksək yerlərdə olsaq da, sonradan bir sıra digər dil layihələrində məqalə sayının bizdəkindən daha sürətli artması nəticəsində geriyə düşmüşük. Onu da qeyd edim ki, hal-hazırda rusdilli ""Vikipediya""da məqalə sayı 1 milyon 400 mini ötüb, fars dilində 573 min, türk dilində 297 min, erməni dilində 228 min, gürcü dilində isə 117 min məqalə var. Məqalələrin keyfiyyəti, istinad və mənbələrə görə etibarlılığı baxımından rusdilli ""Vikipediya"" digərlərindən irəlidədir. Həmçinin, Azərbaycanda və digər qonşu ölkələrin hər birində yaşayan azsaylı xalqların da bir çoxunun öz dillərində ""Vikipediya"" layihələri mövcuddur. Məsələn, ləzgi, avar, çeçen, abxaz, kürd, başqırd, tatar, osetin, mazandarani və s.
- ""Vikipediya""da Azərbaycan dilində və ümumiyyətlə, dünyanın digər əsas dillərində Azərbaycan barədə məqalələrin sayının azlığına səbəb nədir?
- Həm az-vikidə, həm də digər dillərdə Azərbaycan barədə məqalə və fotoşəkillərin azlığı bir neçə səbəbdən qaynaqlanır. İlk növbədə buna Azərbaycanın mövqeyini əks etdirən və ""Vikipediya"" qaydaları baxımından etibarlı və bitərəf hesab edilən mənbələrin azlığı səbəb olur. ""Vikipediya""da etibarlı və bitərəf mənbə dedikdə, mövzunun predmetindən heç bir asılılığı olmayan, bitərəfliyi şübhə doğurmayan və mövzu üzrə mütəxəssis sayılan müəllif tərəfindən yazılmış mənbələr əsas götürülür. Yəni, misal üçün, Qarabağ münaqişəsi barədə yazan azərbaycanlı və ya erməni müəllif milli təəssübkeşlik hissi ilə yazmış ola biləcəyi fikirlərə görə bitərəf sayılmırlar. Amma ingilis, fransız və ya amerikalı müəlliflər, əgər onların bitərəfliyini şübhə altına alan ictimailəşmiş faktlar mövcud deyilsə və onlar politoloq, tarixçi, hərbçi və ya etnik münaqişələr barədə münasibət bildirmək səriştəsinə malik şəxslərdirsə, o zaman həmin müəlliflər etibarlı və bitərəf hesab edilirlər.
""Vikipediya""da rastlaşdığımız başqa bir problem Azərbaycanın müasir memarlıq və incəsənət nümunələrinin fotoşəkillərinin azad istifadəyə verilməsi ilə bağlıdır. ""Vikipediya""nın və Vikimedia Fondu tərəfindən idarə edilən digər vikilayihələrin (red. Vikikitab, Vikimənbə, Vikilüğət, Vikisitat, Vikixəbər və s.) hamısı üçün ortaq fayl anbarı sayılan Vikianbar layihəsi mövcuddur və ora yüklənən hər bir fotoşəkil və mediafayl bütün vikilayihələrdə istifadə edilə bilir. Amma bu məsələdə Azərbaycan Respublikasının qanunvericiliyi müəyyən məhdudiyyətlər yaradır. Belə ki, Azərbaycan Respublikasının ""Müəlliflik hüququ və əlaqəli hüquqlar haqqında"" Qanununun 20-ci maddəsi ilə sərbəst giriş üçün daim açıq olan yerlərdə qoyulmuş memarlıq, fotoqrafiya, təsviri sənət əsərlərinin surətinin müəllifin və ya müəlliflik hüquqlarının digər sahibinin razılığı olmadan və müəllif haqqı vermədən çıxarılmasına və ya kütləvi bildirişinə yol verilmir. Bu da öz növbəsində Azərbaycanı təbliğ edən bir sıra fotoların ""Vikipediya""da yerləşdirilməsini mümkünsüz edir. Nəticədə şəhərlərimizin yenilənmiş görkəminin ""Vikipediya"" vasitəsilə dünyaya tanıdılması, müasir tikililərin, eləcə də, heykəl və digər bu kimi abidələrin fotolarının ""Vikipediya""da sərbəst yayılması məhz Azərbaycan qanunvericiliyinə istinad edilərək məhdudlaşdırılır.
- Bəs bu sahədə başqa ölkələrdə vəziyyət necədir?
- Əslində, bu məhdudiyyət bütün keçmiş sovet respublikalarının müvafiq qanunvericilik aktlarında öz əksini tapsa da, onlardan bəziləri artıq informasiya məkanında öz ölkələrinin mövqeyini möhkəmləndirmək məqsədilə həmin qanuna dəyişiklik edərək, öz ölkələrinin ictimai yerlərindəki memarlıq və incəsənət nümunələrinin fotoşəkillərinin azad, yəni müəllif qonorarı ödəmədən istifadə edilməsinə icazə veriblər. Belə ki, 2010-cu ilin iyulunda Moldova, 2013-cü ilin mart ayında Ermənistan Respublikası və 2014-cü ilin oktyabrında Rusiya Federasiyası öz ölkələri ilə bağlı problemi aradan qaldırmaq üçün müvafiq qanunvericilik aktlarında dəyişiklik ediblər. Türkiyə qanunvericiliyində də belə bir məhdudiyyət yoxdur.
Onu da qeyd etmək yerinə düşər ki, Azərbaycan dilində məqalə sayının artımına müəyyən mənada maneə yaradan amillərdən biri də Azərbaycan Milli Ensiklopediyası və Azərbaycan Sovet Ensiklopediyası müəllif hüquqlarının obyekti hesab edilməsidir. Bu səbəbdən onlardakı məqalələrin ""Vikipediya""ya kopyalanması qadağandır və biz də ""Vikipediya""da ölkəmizin qanunlarına riayət etməyə çalışırıq. Əgər bu ensiklopedik nəşrlər müəllif hüququ obyekti olmaqdan çıxarılarsa, yaxud onların müəllif hüquqlarını əlində saxlayan qurumlar bu hüquqlardan imtina edərlərsə, o zaman bu ensiklopediyalardakı on minlərlə məqalənin rəqəmsallaşdırılaraq ""Vikipediya""ya yerləşdirilməsi mümkün olar. Belə bir imtina 2011-ci ildə Qazaxıstanda reallaşdırılıb və “Qazax Ensiklopediyası”ndakı 50 minə yaxın məqalə ""Vikipediya""ya yüklənib.
- Bu məsələlərin həlli üçün hansısa bir təşəbbüs göstərmisinizmi?
- Qeyd etmək istərdim ki, biz bu il “Azərbaycan Vikimedia Könüllüləri” İctimai Birliyinin yaradılmasına nail olmuşuq. Bu ilin sonuna kimi birliyin adından Azərbaycan Respublikasının Milli Məclisinə, Müəllif Hüquqları Agentliyinə və Mədəniyyət və Turizm Nazirliyinə müvafiq müraciətlər olunacaqdır. Ümid edirik ki, Azərbaycanı dünyanın ən populyar 5 saytından biri olan ""Vikipediya""da təbliğ etmək üçün mövcud problemin aradan qaldırılmasında bu qurumlar öz dəstəklərini verəcəklər.
- “Azərbaycan Vikimedia Könüllüləri” İctimai Birliyi Vikimedia Fondunun ölkəmizdə rəsmi təmsilçisi hesab olunurmu?
- 2014-cü ildə, yəni İctimai Birliyin təsis edilməsindən 3 il əvvəl bizim aktiv vikipediyaçılarla birlikdə yaratdığımız “Azərbaycan vikimediaçıları istifadəçi qrupu” Vikimedia Fondunun daxili prosedurlarına uyğun olaraq tanınmışdı və bu tanınma hazırda da qüvvədədir. Yeni təsis etdiyimiz İctimai Birliyin də tanınması istiqamətində ciddi çalışırıq. Ümid edirik ki, qısa zamanda təşkilatımız rəsmi təmsilçi statusunu alacaqdır.
- Birliyin yaradılmasının azərbaycandilli ""Vikipediya""ya ciddi təsiri olacaqmı?
- Əlbəttə. Birliyin yaradılması Azərbaycan vikicəmiyyətinin təşkilatlanma mərhələsi hesab olunur. Artıq “Azərbaycan Vikimedia Könüllüləri” ictimai birliyinin təşkilatçılığı ilə cari ilin 12-13 avqust tarixlərində Qax rayonunda “Vikipediyaçıların Yay Düşərgəsi” keçirildi. Yay düşərgəsi ölkəmizdə vikipediyaçıların bu istiqamətdə ilk böyük tədbiri idi. Tədbir yaxşı səmərə verdiyi üçün qış düşərgəsinin keçirilməsi barədə də düşünürük.
Bu il 21 mart – 31 may tarixlərində Mərkəzi və Şərqi Avropa dillərindəki ""Vikipediya""larda paralel olaraq keçirilən “Vikibahar-2017” məqalə müsabiqəsində Azərbaycan barədə öz dilində ən çox məqalə yaradan vikipediyaçılara hədiyyələr söz vermişdik və bu yaxınlarda 8 ölkədən, o cümlədən, Belarus, Bolqarıstan, Gürcüstan, Polşa, Rusiya, Serbiya, Türkiyə və Ukraynadan olan vikipediyaçılara Azərbaycan şirniyyatları və Azərbaycan çayı göndərdik.
Bundan əlavə, istifadəçi qrupumuz yarandığı ilk günlərdən az-vikidə hər ay müxtəlif mövzularda məqalə müsabiqələri keçirir və qalibləri mükafatlandırır. Hazırda da bu fəaliyyət davam etməkdədir.
- Gənclərin ""Vikipediya""da fəaliyyətinə stimul yaratmaq üçün nə etmək lazımdır?
- İlk növbədə ölkəmizdə Vikimedia hərəkatı kütləviləşdirilməlidir. Bu məsələdə isə ən böyük iş kütləvi informasiya vasitələrinin üzərinə düşür. Bu yerdə ""Vikipediya""nın müsbət tərəflərinin, faydalarının təbliği, önə çıxarılması çox vacibdir. Gərək gənclərdə ""Vikipediya""dakı məlumatların həmişə yanlış olması təəssüratı formalaşmasın. Əks təqdirdə onların ""Vikipediya""ya töhfə vermək istəyini də məhdudlaşdırmış oluruq. Milli maraq və mənafe baxımından ""Vikipediya""nı daim aktual və gündəmdə saxlamaq lazımdır. ""Vikipediya""da təşkil olunan məqalə müsabiqələri barədə xəbərlər, xarici dil bölmələrində ölkəmiz haqqında yer almış həm müsbət, həm də yanlış informasiyalar işıqlandırılmalıdır. Bəzən bizə dezinformasiya kimi görünən məqalələr, əslində, məqaləni yazan şəxsin Azərbaycanın mövqeyini əks etdirən etibarlı və bitərəf mənbə tapa bilməməsinin nəticəsidir. Belə məqalələrin redaktə olunması üçün mənbələrin tapılmasında və ""Vikipediya""da qarşı mövqedə olan istifadəçilərlə müzakirələrdə iştirak etmək üçün təkmil xarici dil biliklərinə malik insanların cəlb olunmasında bu tipli xəbərlərin yayımlanması böyük önəm kəsb edir.
- Ali təhsil müəssisələri ""Vikipediya""ya nə cür töhfə verə bilərlər? Nəzərə alsaq ki, oxumaq, yazmaq və araşdırma aparmaq üçün ən potensial qüvvə bu müəssisələrdədir.
- Nümunə üçün deyim ki, rusdilli ""Vikipediya""nın lokomotivləri müəllimlər və tələbələrdir. Məhz bu intellektual qüvvə hesabına rus bölməsi daim təkmilləşməkdədir. Mən bir məqama da diqqət çəkmək istərdim. Çox yaxşı olardı ki, ali təhsil müəssisələrində kurs və diplom işlərinin mövzuları daha çox milli məsələlərə həsr olunsun. Eyni zamanda, intellektual təfəkkürün və ciddi araşdırmaların məhsulu olan bu materiallar bir müddət sonra məhv edilmək üçün universitetlərin arxivlərinə deyil, ensiklopedik formata salınmaqla ""Vikipediya""ya yerləşdirilsin. Gələcək nəsillər də bu materiallardan yararlansın, azərbaycandilli ""Vikipediya"" da daim təkmilləşsin. Bu məsələ vətəndaş borcuna, müəllim məsuliyyətinə, tələbə öhdəliyinə çevrilsin.
www.oxu.az
"

"""Samsung RB33"" soyuducuları ilə yerləşdirmək rahat, tapmaq isə çox asandır!""Həcmli soyuducu hər bir xanımın istəyidir. Lakin həcm artdıqca, cihazın ölçüləri də artır və arzularınızın modeli daha sizin yığcam mətbəxinizin sahəsinə uyğun gəlmir. ""Samsung"" xanımların bu istəyini nəzərə alaraq, yeni  ""RB33"" modelini təqdim edir. Bu soyuducularda ümumi saxlama həcmi 300 litrdən artıqdır. Belə ki, ""RB33""-də istilik keçirməyən material sayəsində sərfəli həcm genişləndirilərək, əvvəlki ölçülər qorunub saxlanılıb.
Yeni saxlanc təşkili və rahatlığı soyuducunun yerləşdirilmə sahəsini səmərəli istifadə etməyə kömək edir.  ""RB33"" bir neçə funksional rəf və tutumlu qapı rəfləri ilə təchiz olunub. Buna misal olaraq, bu modeldə önə çəkilə bilən ""Easy Slide"" rəfi nəzərdə tutulub, ki əsas kameranın  hətta ən dərin hissəsinə belə rahat çata biləcəksiniz və istənilən məhsulu asanlıqla götürə biləcəksiniz. Həmçinin, burada yığıla bilən rəf də nəzərdə tutulub ki, bu rəfi lazım gəldikdə, tam şəkildə yığaraq, böyük qazan və saxlama qabları yerləşdirmək olar. Saxlanma rahatlığı üçün soyuducu aşağı buzluqla təchiz olunub. Daha çox istifadə olunan əsas kamera indi hər an əlinizin altında olacaq və istənilən məhsulu tapmaq üçün daha əyilməyə ehtiyac qalmayacaq.
Buzluq praktik təşkil edilib, burada məhsulların yerləşdirilməsi üçün rəflər nəzərdə tutulub. Burada siz eyni anda həm balıq, həm də dondurulmuş giləmeyvə saxlaya bilərsiniz. Unikal çəkməcə sistemi qoxunun qarışmasının qarşısını alır. Ən əsası isə bütün saxlama çəkməcələri tam şəkildə çəkilir və siz asanlıqda hətta böyük həcmli məhsulları buraya yerləşdirə və çıxara bilərsiniz.
İndi sizə soyuducunun donunu açmaq lazım gəlməyəcək! ""Samsung RB33"" No Frost texnologiyası ilə təchiz olunub. Bu texnologiya cihazın divarlarında hətta nazik buz qatının yaranmasının qarşısını alır və kameranın bütöv sahəsində daimi temperaturu qoruyub saxlayır. Buna əlavə olaraq, bu sistem işləmə kamerasının soyudulmasını iki dəfə sürətləndirir.  Həmçinin, bu modellərdə digital inverter texnologiyasından istifadə edilir.  Belə texnologiya kompressorun sürətini soyudulmanın bütün 7 səviyyəsində tənzim edir. İnverter mühərriki axarlı və bir vəzndə işləyərək, az enerji sərf edir. Yəni, çoxlu elektrik enerjisi tələb edən, qəfil sönmə-yanma baş vermir. ""Samsung"" kampaniyasının araşdırmasının nəticələri göstərir ki, bu texnologiya enerji sərfiyyatını 24% azaldır.
Həmçinin, ""RB33"" modellərində  ""Tətil"" rejimi nəzərdə tutulub.  Uzaq səfərə çıxarkən və ya bağa köçərkən, siz məhsullarınızın korlanmayacağından əmin ola bilərsiniz. Bunun üçün, sadəcə, ""Tətil"" rejimindən istifadə etmək kifayətdir. Bu rejimdə əsas kamera söndürülərək, ancaq buzluq işə salınır. Əgər əsas kamera işləmirsə, demək, soyuducu da az enerji istifadə edir, nəticədə siz elektrik enerjisi ödənişlərinizə qənaət edirsiniz. Pullarınızı elektrik enerjisinə deyil, istirahətinizə xərcləyin!
Digital Inverter mühərriki ilə təchiz olunmuş ""Samsung RB33"" soyuducuları haqqında ətraflı məlumatı Baku Electronics, Kontakt Home, Maxi.az və Optimal rəsmi mağazalar şəbəkəsindən əldə edə bilərsiniz. 
www.oxu.az 
"

"Səməd Vurğun və Muğan bağlarında pulsuz internet xidməti istifadəyə verildiNəqliyyat, Rabitə və Yüksək Texnologiyalar Nazirliyinin təşəbbüsü ilə “Baktelecom” tərəfindən reallaşdırılan “İctimai İnternet” layihəsinin əhatə dairəsi bir qədər də genişləndirilib. Belə ki, bu gündən etibarən Səməd Vurğun və Muğan bağlarını istirahət üçün seçən insanlar da pulsuz internet xidmətindən faydalana bilərlər. 
Məlumat üçün bildirək ki, “İctimai İnternet” şəbəkəsi Dövlət Bayrağı Meydanı da daxil olmaqla, Dənizkənarı Milli Park, İçərişəhər, Dövlət Tarix-Memarlıq Qoruğu ərazisi, Heydər Əliyev Mərkəzinin parkı, Sahil, Sabir, Xaqani, Axundov bağlarında, Qış və Zabitlər parkında aktiv edilib.
www.oxu.az 
"

"MTRŞ yayım siqnallarının itməsi məsələsinə aydınlıq gətirdiMilli Televiziya və Radio Şurası (MTRŞ) rəqəmsal yayıma keçiddən sonra regionlarda bəzi hallarda televiziya siqnallarının itməsi məsələsinə aydınlıq gətirib.
Oxu.Az xəbər verir ki, MTRŞ sədri Nuşirəvan Məhərrəmli Trend-ə bildirib ki, bu, artıq texniki məsələdir: “Bu işlə yayım sahəsində fəaliyyət göstərən qurumlar məşğul olmalıdır. Bu məsələ televiziya kanalı ilə yayımı aparan qurum arasında həll olunmalıdır. Televiziya kanalı özü maraqlı olmalıdır ki, verilişləri daim hər yerdə yayımlansın”.
N.Məhərrəmli vurğulayıb ki, televiziya kanalının yayımında texniki problemlərin olması onun daxili işidir: “Təbii ki, əgər televiziya kanalı bilərəkdən, məqsədli şəkildə hər hansı bir ərazidə yayımı aparmırsa, artıq biz o məsələyə müdaxilə edirik. Çünki biz televiziya kanalına o ərazidə yayımı aparmaq üçün lisenziya vermişik. Amma yayımda texniki problem olursa, biz o məsələyə qarışmırıq”.
A.M.
www.oxu.az
"

"“Google” əlavə reallıq platformasını təqdim etdi - VİDEO“Google” şirkəti real dünyada virtual obyektləri yerləşdirməyə imkan verən əlavə reallıq platformasını təqdim edib.
Oxu.Az lent.az-a istinadən xəbər verir ki, “ARCore” adlanan platforma barədə “Google”ın “Android” tərtibatçıları üçün nəzərdə tutulan bloqunda məlumat verilib.
Yeni platforma proqram vasitələrinin toplusundan ibarətdir. Onun köməyi ilə kənar tərtibatçılar öz proqram əlavələrində əlavə reallıq texnologiyalarını reallaşdıra biləcəklər. Kamera, ekselometr və giroskopdan əldə edilən məlumatlar vasitəsilə “ARCore” ətraf məkanda cihazın dəqiq yerləşməsini müəyyən edir. O, ətraf işıqlandırmanı nəzərə alır və tərtibatçılara obyektləri öz əlavələrində real olaraq işıqlandırmağa və ya kölgələr yaratmağa imkan verir.
Qeyd edək ki, bu, “Google”ın ilk belə tərtibatı deyil. Bundan əvvəl şirkət “Tango” platformasını təqdim edib, lakin “ARCore”dan fərqli olaraq, “Tango” yalnız bazardakı iki smartfonla işləyə bilir. “ARCore” isə yeni cihazlarla bərabər, artıq mövcud olan “Google Pixel” və “Samsung Galaxy S8” cihazları ilə işləyəcək.
“Google” hesab edir ki, sınaq müddətinin sonunda “ARCore” 100 milyon ədəd cihazda istifadə ediləcək.

L.Ə.
www.oxu.az 
 
"

"“Uber”in yeni azərbaycanlı rəhbəri Dara Xosrovşahinin UĞUR YOLU“Uber”in Direktorlar Şurası 48 yaşlı Dara Xosrovşahini şirkətin yeni baş direktoru seçib.
Oxu.Az xəbər verir ki, o, buna qədər “Expedia” şirkətini idarə edib. Razı olacağı təqdirdə, o, sələfi Trevis Kalanikin şirkət rəhbərliyindən getməsindən sonra 2 ay boş qalan vəzifəni tutacaq.
Dara Xosrovşahi kimdir?
Xosrovşahi 1969-cu ildə İranın Şərqi Azərbaycan vilayətinin Xosrovşah şəhərində, azərbaycanlı ailəsində anadan olub.

Xosrovşahinin 9 yaşı olanda ailəsi ilə birlikdə ABŞ-a köçüb. 1991-ci ildə o, Braun Universitetini bitirib və mühəndislik peşəsinə yiyələnib.
O, ABŞ-da sərmayəçi kimi tanınan Əli və Hadi Partovinin əmisi oğludur. Onun digər ailə üzvləri ""Intel"", ""Google"", ""Ventures"" və ""Allen&Co"" maliyyə şirkətlərində çalışırlar.
1991-1998-ci ilərdə Xosrovşahi  “Allen&Co” maliyyə şirkətində təhlilçi vəzifəsində çalışıb. 2005-ci ildə “Expedia”da baş direktor vəzifəsinə təyin olunanadək o, “USA Networks” telekanalı və “IAC” (bura həm də ""HomeAdvisor"", ""Ask.com"", ""Tinder"", ""Vimeo"" və digər brendlər aiddir) şirkətlərində idarəçi vəzifələrində işləyib.

Xosrovşahinin artıq 12 ildir başçılıq etdiyi ""Expedia"" turizm şirkəti 1996-cı ildən mövcuddur. 2003-cü ildən bu servis “İAC” şirkətinin bir hissəsi olub. 2005-ci ildə “Expedia” “İAC”-dan ayrılıb və Xosrovşahi onun başına keçib.
“Hotels.com”, “HomeAway”, “Travelocity”, “Orbitz” və “Trivago” daxil olmaqla, “Expedia”ya 15-dən çox müxtəlif beynəlxalq turizm xidmətləri aiddir.
Əgər şirkət 2005-ci ildə 15 milyard dollarlıq sifariş alıbsa, 2016-cı ildə bu göstərici 72 milyard dollar olub. Şirkətin gəliri isə 2.1 milyardan 8.7 milyard dollara çatıb.
“Expedia”nın iqamətgahı Vaşinqtonda yerləşir. Bu səbəbdən Xosrovşahi Kaliforniyanın Silikon vadisində diqqət çəkməyib.
Əməkdaşlarının işini yüksək qiymətləndirən amerikalı baş direktorlar reytinqində o, 39-cu yer tutur. Onun rəğbət reytinqi 94 faizdir.  

2015-ci ilin yekunlarına dair hesabatlarda Xosrovşahi, aksiyaları fond birjasına çıxarılan ABŞ şirkətləri arasında ən çox məvacib alan baş direktorlar reytinqinə başçılıq edir. Bu, aksiyalar şəklində kompensasiya haqqında razılaşmanın imzalanmasından sonra baş verib. Onun ümumi gəliri 94,6 milyon dollara çatıb. 2016-cı ilin yekunlarına dair hesabatlarda onun məvacibinin 2,5 milyon dollar təşkil etdiyi qeyd olunub.
“Expedia”ya rəhbərlik etməkdən savayı, Xosrovşahi ""The New York Times"" nəşri və ""Fanatics"" idman məhsulları mağazalar şəbəkəsinin direktorlar şurasında təmsil olunur. Bundan əlavə, o, “Yük maşınları üçün “Uber” xidməti” kimi tanınan “Convoy”  layihəsinə sərmayə yatırıb.

Xosrovşahi texnologiya həvəskarıdır. Məsələn, “Financial Times”a müsahibəsində o deyib ki, evdə bir neçə ""Smarthome""dan (səs komandası ilə evin idarə olunması) istifadə edir və bir gün ancaq səs komandalarından istifadə etməklə, səyahət sifariş etməyin mümkün olmasını arzu edir. 2014-cü ildə o,sürücüsüz avtomobillərlə maraqlanıb. Hazırda “Uber” bununla məşğul olur.

Bundan əlavə o, siyasət və rəqiblərlə məhkəmə çəkişmələrində fəal iştirak edir. Məsələn, “Expedia” şirkəti ABŞ prezidenti Donald Trampın xarici ölkə vətəndaşlarının ABŞ gəlməsinə qadağa qoyan qərarına qarşı çıxan ilk şirkətlərdən biri olub. O, Trampın digər hərəkətlərini də tənqid edir. Məsələn, Xosrovşahi Trampı avqust ayında Şarlotsvilldə baş verən hadisələrə kifayət qədər reaksiya verməməkdə ittiham edib.
Məhz onun rəhbərliyi altında “Expedia” “Google” şirkətinə qarşı rəsmi etiraz bildirib. Səbəb isə istehlakçının “Google” vasitəsilə axtarış aparanda  yekun axtarış siyahılarında şirkətin öz servislərinə üstünlük verilməsi olub. Bu isə, Xosrovşahinin qənaətinə görə, “Google”ın rəqiblərinin ziyanına olub.
Kollektiv şikayətə baxılandan sonra ""Google""ın sahibi ""Alphabet"" Avropa Komissiyası tərəfindən 2,42 milyard dollar cərimə edilib.
İsmayıl Fətəliyev
www.oxu.az
"

"“YouTube” yeni dizaynda təqdim olundu - VİDEO“Google” şirkəti özünün “YouTube” musiqi xidmətinin yeni dizaynını rəsmən təqdim edib.
Oxu.Az lent.az-a istinadən xəbər verir ki, dəyişikliklər həm mobil versiya, həm də veb-versiyaya aiddir.
Ən radikal dəyişiklik loqotipdə olub. İndi xidmətin adı və qırmızı işarə ayrılıb, bunun sayəsində təsvir ekranın ölçüsünə asanlıqla uyğunlaşır. Tərtibatçılar bildirir ki, yeni dizayn “Google”ın “Material Design” konsepsiyasına uyğun hazırlanıb. Bu, interfeysi sadələşdirməyə və əlavə elementləri yığışdırmağa imkan verib.
Əsas yeniliklərdən biri gecə rejimidir. Bu funksiya gecə vaxtı istifadəçinin gözünün yorulmasının qarşısını almalıdır. Bundan başqa, xidmət vertikal videoları dəstəkləməyə başlayır. İndi bu cür videolar mobil versiyada qara çərçivə olmadan baxılacaq.
Daha bir yenilik ekrana iki dəfə basmaqla videonu irəli-geri fırlatmaq imkanıdır. Mobil versiyada sürətin dəyişdirilməsi opsiyası da var.
Tərtibatçılar yeniliyi tədricən bütün dünya üzrə tətbiq edəcəklərini və yeni versiyaya tam keçidin müəyyən vaxt aparacağını deyiblər.

L.Ə.
www.oxu.az 
"

"Diqqət! Hesablar oğurlandı, parollar dəyişdirilməlidirMüasir smartfonların, demək olar, hamısında olan məşhur oyun ""hack""lanıb.
Oxu.Az Milli.Az-a istinadən xəbər verir ki, mobil oyunlar içində ən məşhur olanlarından ""Clash of Kings""də təxminən 1,6 milyon hesab məlumatları oğurlanıb. İstifadəçilərə təcili olaraq şifrələrini dəyişdirmələri tövsiyə edilir.
Qeyd edək ki, oğurlanan məlumatlar sızdırılaraq LeakedSource.com web saytına göndərilib. İstifadəçilər saytda axtarış edərək öz məlumatlarının oğurlanıb-oğrulanmadığını öyrənə bilərlər.
L.Ə.
www.oxu.az 
"

"“Facebook Messenger Lite” 50 milyondan çox yüklənibSon məlumatlara əsasən, “Messenger Lite” əlavəsi artıq 50 milyon dəfədən çox yüklənib.
Oxu.Az Lent.az-a istinadən xəbər verir ki, əlavənin populyarlığına baxmayaraq, şirkət onu inkişaf etmiş ölkələrdə əsl “Messenger”in alternativinə çevirməyi planlaşdırmır.
“Facebook” özünün “Messenger Lite” əlavəsini 2016-cı ilin oktyabr ayında istifadəyə verib. Bu, “Messenger” proqramının məhdud funksiyalara malik kiçildilmiş versiyasıdır.
“Facebook Messenger Lite” əlavəsi “ОС Android 2.3 Gingerbread” və daha yeni versiyalarla çalışan əməliyyat sistemli köhnə smartfonlar üçün nəzərdə tutulub. Həmçinin, bu əlavə aşağı sürətli internetin mövcud olduğu bölgələr üçün nəzərdə tutulub.
L.Ə.
www.oxu.az 
"

"Artırılmış reallıqla işləmək üçün proqram təminatı yaradılıb“8th Wall” şirkəti tərəfindən təqdim edilmiş dünyada ilk artırılmış reallıq platforması həm “iOS”, həm də “Android” sistemli qurğularda işləyir. Həmçinin “ARKit” (“Apple”) və “Tango” (“Google”) ilə inteqrasiya olunur. “8th Wall XR” adlı pulsuz plaqin istənilən smartfonda işləyir.
Oxu.Az ICTnews-a istinadən yazır ki, “8th Wall” şirkəti “Google” və “Facebook”un keçmiş mühəndisləri tərəfindən təsis edilib. Startapın yaradıcıları artırılmış reallıq proqramlarını smartfon sahiblərinin 90%-i üçün əlçatan etməyə çalışırlar. Startapın nümayəndələri, həmçinin bildiriblər ki, “Norwest”, “Betaworks”, “VR Fund”, “SV Angel” və başqa şirkətlərdən 2,4 milyon məbləğində investisiya cəlb ediblər.
“8th Wall” şirkətinin “XR” plaqini artırılmış reallıq obyektlərinin real dünyaya daha yaxşı uyğunlaşması üçün qurğuya işığın istiqaməti və səthin strukturunu müəyyənləşdirməyə imkan verir.
L.Ə.
www.oxu.az 
"

"   Qəbir axtarmaq üçün mobil proqram yaradılacaqRusiyanın Novosibirsk şəhərində məzarları axtarmaq üçün mobil proqram əlavəsi yaradılacaq.
Oxu.Az lent.az-a istinadən xəbər verir ki, bu barədə Novosibirsk şəhər meriyasının sənaye, innovasiyalar və sahibkarlıq departamentinin sədr müavini Vitali Vituxin bildirib: “Ümid edirəm ki, bu ilin sonuna qədər şəhərimizin hər bir sakini internetə çıxışı olan cihazların köməyi ilə istənilən şəxsin məzarını asanlıqla tapa biləcək. İnsanların dəfn edildiyi yer ekranda əks olunacaq. Məzara aparan bütün yollar və cığırlar aydın görünəcək”.
""Ritual"" adlanan layihənin dəyəri 1,2 milyon rubl həcmində hesablanıb. Məmurların sözlərinə görə, bu sistemin Rusiyada analoqu yoxdur.
L.Ə.
www.oxu.az 
"

"Azərbaycan göndərilən spamın sayına görə qlobal reytinqdə 70-ci yerdədirSpamerlərin korporativ sektora marağı artıb.
Oxu.Az xəbər verir ki, bu barədə APA  “Kaspersky Lab” şirkətinin yaydığı hesabata istinadən  məlumat yayıb.
Qeyd olunur ki, 2017-ci ilin ikinci rübündə şirkətin mütəxəssisləri müxtəlif təşkilatların əməkdaşlarının tərkibində zərərverici əlavələr olan elektron məktublar aldığını müəyyən ediblər. Bu cür məktublara bir çox müxtəlif zərərvericilər əlavə olunur. Yəni, hücum olunan təşkilatın daxili servislərinə və maliyyə sistemlərinə daxil olmaq üçün login və parollar oğurlanır.
Bundan başqa, ifşa olunmamaq üçün spamerlər bir sıra fırıldağa da əl atıblar. Məsələn, müdafiə həlləri zərərverici proqramları açmamışdan öncə müəyyən edə bilməməsi üçün parollu arxivə yerləşdirilərək göndərilib.
Məktubları alan şəxslərin sayıqlığını zəiflətmək üçün isə cinayətkarlar zərərverici yollamaları işgüzar məktublaşma kimi göstəriblər: “Bununla belə, onlar nəinki iş poçtunu nüsxələyir, həmçinin mövcud şirkətin rekvizitlərindən, imzalarından və loqotiplərindən istifadə edirlər, məktubun mövzusu bölməsində isə şirkətin fəaliyyət profilinə uyğun olmağa çalışırlar”.
Spam-yollamalar üzrə (o cümlədən korporativ istifadəçilər üçün) ötən rübün ən qaynar mövzusu “WannaCry” şifrələyicisi olub: ""Bütün dünya üzrə poçt vasitəsilə yeni zərərverici ilə mübarizə aparmağa dair xidmətlər təklif olunurdu: yoluxmanın qarşısının alınması, təlim seminarlarının keçirilməsi və s. Bəzi məktublar tanınmış proqram təminatı istehsalçıları adından göndərilirdi. Məktubda qeyd olunurdu ki, istifadəçinin kompüteri virusa yoluxub və o, müəyyən bir yenilənməni quraşdırmalıdır. Məktubda yenilənməni yükləmək üçün link də qeyd olunurdu, lakin bu link istifadəçini fişinq səhifəsinə yönləndirib”.
“Kütləvi məktub yollama prosesində cinayətkarların “WannaCry”ı xatırlamaları bir daha onu göstərir ki, onlar potensial qurbanları olan – istifadəçilərdə ən çox narahatlıq hissi yaradan qlobal hadisələri necə diqqətlə izləyirlər. Hansısa bir hadisənin ətrafında yaranan ajiotaj cinayətkarların xeyrinədir, axı insan stress zamanı və ya hadisənin gedişatını bilmək məqsədilə ona gələn qaynar mövzulu məktubu açacaq, qeyd olunmuş linkə daxil olacaq və nəticədə cinayətkarların tələsinə düşəcək”, - deyə “Kaspersky Lab” şirkətinin kontent təhlili üzrə mütəxəssisi Darya Loseva bildirib.
Ümumiyyətlə isə, ikinci rüb ərzində dünya poçt trafikində spamın payı cüzi artaraq 57% təşkil edib. 2017-ci ilin ikinci rübünün yekunlarına görə, spamın mənbəyi üzrə dünya reytinqində ilk üç lider arasında dəyişiklik baş verib. Siyahıda ən çox göndərilən spam üzrə ilk yerdə 12,37%-lə Vyetnam qərarlaşıb. İkinci yerdə göndərilən spamın payının 10,1% olduğu ABŞ tutub. Üçlüyü əvvəlki kimi Çin tamamlayır. Bu ölkənin göstəricisi rüb ərzində 1,19 faiz bəndi artaraq 8,96%-ə çatıb. Azərbaycan isə bu göstəriciyə görə siyahıda 70-ci yerdədir.
L.Ə.
www.oxu.az 
"

"2017 iyul ayı üçün yerli və xarici kanalların izlənmə statistikası – SİYAHIİyul ayının nəticələri sayca 4-cü ardıcıl araşdırmamdır. Bundan əvvəl, Aprel, May və İyun ayları üçün yerli və xarici kanalları araşdırmışdım. Nəticələrin mənbəsi haqqında ilk yazımda məlumat vermişdim.
Yerli televiziya xidmətləri operatorlarından birinin İPTV xidməti abunəçiləri arasında TV kanalların izlənmə saatlarına əsasən 200 kanalı yenə 3 əsas kateqoriyaya bölmüşəm: Azərbaycan kanalları, Rusdilli kanallar və Türkdilli kanallar. Bundan əlavə Uşaq kanallarını ayrıca təqdim edirəm.
İyul ayı təbiət qoynunda ən aktiv istirahət baxımından ən münasib aylardan olduğundan ümumiən televiziya kanalların izlənməsi kəskin azalıb. Lakin bina baxmayaraq ötən ayı lideri bu ay da birinciliyi əldən verməyib.
Başda ümumi siyahının lideri ATV olmaqla, yerli kanallarımızın sıralaması belədir:




200 kanallıq sıralamada yeri


Kanalın adı


Ay ərzində izlənmə
saatı




1


ATV


21550




4


Xəzər TV


17579




12


AZ TV


8562




18


Space TV


8118




19


ARB TV


6951




25


İctimai TV


5402




27


Lider TV


4824




31


İdman AZ


4267




42


CBC


3273




43


İnter AZ


3257




50


ARB Günəş


2529




52


Mədəniyyət


2452




94


CBC Sport


933




İyul ayı həm xarici həm də yerli kanalar arasında lider ATV Azərbaycan kanalı olub. ATV ötən aya nisbətən təqribən 14462 saat az izlənilərək ümumi 21550 izlənmə saatı toplayıb. Xəzər TV isə 2-ci ən baxımlı Azərbaycan kanalı olaraq ATV-dən bu ay bir qədər fərqlə geridə qalır. Eyni zamanda Xəzər TV ümumi siyahının 4-cü baxımlı TV kanalıdır. Növbəti iki TV kanal, AZTV və Space TV isə ölkənin iki lider TV kanalından dəfələrlə geri qalırlar və iyun ayı demək olar ki, bərabər nəticə göstəriblər. Ötən aya nisbtən Space TV  üçün toplam 8118 kifayət qədər yaxşı nəticə deməkdir. ARB TV isə bir qədər az 6951saat izlənib və demək olar ki, hər ay stabil olaraq ümumi siyahının ilk 20-liyinə düşür. Ümumi siyahının 25-ci, yerli kanalların isə 6-sı isə İyul ayı 5402 saat izlənilən, İctimai TV olub.n Ardınca isə biri birlərində çox az fərq ilə, ardıcıl olaraq, Lider TV, İdman AZ, CBC və İnter AZ TV kanalları qərarlaşır. Yerli kanalların 2017 İyul ayı üçün olan cədvəlinin dibini isə ARB Günəş, Mədəniyyət və CBC Sport kanalları qapayırlar. Xatırladım ki, CBC Sport ötən ay da ən az baxılan yerli kanal olmuşdur. Ehtimal etmək olar ki, Avqust ayından Futbol üzrə Topaz Premyerliqasının başlaması ilı bu kanalın izlənmə saatları artacaq.
Türk kanallarına gəldikdə isə, nəticələr belədir:




200 kanallıq sıralamada yeri


Kanalın adı


Ay ərzində izlənib
(saat)




2


Star


18376




5


Show TV


12958




9


ATV Türk


9710




15


Kanal 7


8267




20


TV 8


6888




*Siyhaıda FOX Türk və Kanal D yoxdur. Bu kanallar artıq Azərbaycanda yayımlanmır.
Ötən ay olduğu kimi, Star TV ümumi siyahıda yenə ikincidi, lakin Türk kanalları arasında hələ də liderdir – 18376 saat. İzlənmə saatlarını itirən türk kanalları arasında yeganə fərqlənən kanal bu ay Show TV ol. Kanal ötən ay olduğu kimi, bu ay da demək olar ki eyni nəticə gösətərib, 12958 bununla da xeyli irəliləyib. TV 8 isə geriləməkdə davam edir. Ötən ay ümumi siyahıda 6-cı olan kanal bu il ciddi gerilələyərək 20-ci olub. Türk kanalları arasında isə, 6888 saatla 5-cidir. TV 8 kanalının Maşa və Ayı cizgi filmini türkcə yayımlamağa başlayanda bunun iyul ay müsbət nəticə verəcəyini proqnoz etmişdik, lakin görünür yanılmışıq, türk uşaqlarına bu cizgi filmi o qədər də maraqlı gəlməyib yəqin ki. 3-cü baxımlı türk kanalı isə ATV Türk kanalıdır, 9710 saat. 4-cü isə, Kanal 7, 8267 saat.
Rus kanallarına baxdıqda isə, nəticələr belədir:




200 kanallıq sıralamada yeri


Kanalın adı


Ay ərzində izlənib
(saat)




3


Первый


18073




6


НТВ


11329




7


Nickelodeon


9931




8


Россия 1


9819




10


СТС


9651




11


ТНТ


8682




Rus kanalları adətən ayrı ayrılıqda əsas Türk kanallarına nisbətən az baxılsa da bu ay demək olar ki, bərabər nəticə göstəriliblər. Daha dəqiq desək, türk kanallarından fəqrli olaraq rus kanalları geriləməyiblər əksinə daha çox izləniblər. Ən yüksək sıçrayış Nickelodeon kanalında müşahidə olunur. Bu uşaq kanalı 9931 saatla ümumi siyahıda 7-ci, rusdilli kanallardan isə 3-cü olub. 1-ci yer isə yenə də Первый kanalar məxsusdur, 18073 saat və ümumi siyahıda 3-cü yer. Ardınca isə НТВ 11329 saatla ümumisiyahının 6-cısı. Ardınca isə siyahıda 4-cü Rus kanalı, Россия 1-dir, 9819 saat. Daha populyar hesab etdiyim, СТС  və  ТНТ kanalları isə, ümumi siyahıda ardıcıl olaraq 10 və 11-cidilər. Ardıcıl olaraq, 9651 və 8682 saat.
Qeyd etdiyim kimi, Nickelodeon kanalı bu ay çox yüksək nəticə göstərərk ümumi TOP 10-da 7cidir. Qalan uşaq kanalları da TOP-larda olmasalar da hər 3 dil kateqoriyasında  orta yerlərini qoruyurlar. Uşaq kanalların cədvəli belədir:




200 kanallıq sıralamada yeri


Kanalın adı


Ay ərzində izlənib
(saat)




7


Nickelodeon


9931




21


Nick Jr


6847




22


Cartoon Net..


5780




28


TRT Çocuk


4775




29


Карусель


4691




33


Disney RUS


4143




50


ARB Günəş


2529




54


Minika Çocuk


2294




Ən baxımlı 8 uşaq kanalları sırasında 5 Rus, 2 Türk və 1 Azərbaycan kanalı var. İyul ayının ən baxımlı uşaq kanalı rusdilli  Nickelodeon olub, 9931 saat. Nick Jr isə, uşaq kanalları sırasında ikincidir, 6847 saat. Burada da türk dilli kanallar bu ay geriləyib, belə ki 3-cü ən baxımlı türkdilli uşaq kananlı TRT Çocuk 4775 saatla bu ay 4-cü olub. TRT Çocuk ötən aykı 3-cü yerini Cartoon Network kanalına verib, 5780 saat. Siyahıda növbəti uşaq kanalları isə müvafiq olaraq 4691, 4143, 2529 saat ilə Карусель, Disney Rus və ARB Günəş qərarlaşıblar. Daha sonra isə 2294 saat ilə Minika Çocuk kanalı yer alır.
İyun ayının nəticələri ilə müqayisədə İyul ayı izlənmə saatlarının artımına görə aşağıdakı 3 kanalı qeyd etmək olar:




Kanalın adı


İyun
(saat)


İyul
(saat)


Saat fərqi




Nickelodeon


6894


9931


3037




Кинохит


5476


8367


2891




НТВ


8871


11329


2458




İyun ayının nəticələri ilə müqayisədə İyul ayı izlənmə saatlarında geriləməyə görə isə aşağıdakı 3 kanalı qeyd etmək olar:




Kanalın adı


İyun
(saat)


İyul
(saat)


Saat fərqi




ATV AZ


36012


21550


-14462




Star


25754


18376


-7378




TV 8


12950


6888


-6062




 
 
 
 
 
 
 
Göründüyü kimi, irəliləmə əsasən rusdilli kanallarda qeydı alınıb, geriləməyə yerli və türk kanalları məruz qalıblar.
Sabir Məşədizadə
www.oxu.az
 
"

"Çəpgözlüyün müalicəsinə kömək edəcək mobil proqram yaradıldı Rusiya alimləri çəpgözlüyün müalicəsinə kömək edəcək mobil proqram yaradıblar.
Oxu.Az ICTnews-a istinadən xəbər verir ki, əsasını məşhur proqramın təşkil etdiyi yeni əlavə “İ-Lab” adlanır.
Məlumata görə, qurğuda xüsusi lazer dəzgahının yonduğu gələcək linzalar üçün dəliklər quraşdırılıb. Karkasın ucuz materialdan - fanerdən ibarət olması hazırlanmanı asanlaşdırmağa və onu qənaətli etməyə imkan verir. Karkas ərsəyə gətirildikdən sona mütəxəssislər gələcək eynəyi yaratmağa nail olublar.
Bildirilir ki, müalicə prinsipi çox sadədir. Belə ki, xəstə bir neçə virtual oyun mərhələsindən keçdikdən sonra proqram xüsusi effektlər sayəsində uşaqda çəpgözlüyü müalicə edə bilir.
Alimlərin fikrincə, dünyada uşaqların təxminən iki faizinin çəpgözlükdən əziyyət çəkməsi ilə əlaqədar olaraq texnologiyaya tələbatın böyük olacağı gözlənilir. Bununla yanaşı, ekspertlər qeyd edir ki, eynək çəpgözlüyün yalnız yüngül formalarını aradan qaldırmağa kömək edəcək.  
L.Ə.
www.oxu.az 
"

"“5G” şəbəkəsini dəstəkləyən smartfonlar 2019-cu ildə satışa çıxarılacaqBazarların tədqiqi ilə məşğul olan ""Strategy Analytics"" şirkəti beşinci nəsil mobil rabitə şəbəkəsi (5G - LTE) ilə uyğunluq təşkil edən smartfonların 2019-cu ildə satışa çıxarılacağını proqnozlaşdırır.
Oxu.Az ICTnews-a istinadən xəbər verir ki, ""5G"" şəbəkəsinə uyğun gələn smartfonların satış həcmi 2021-ci ildən etibarən sürətlə artmağa başlayacaq.
Bildirilir ki, ""4G"" standartının 2015-ci ildə dünyada smartfonlar üçün efir interfeysi sahəsində aparıcı mövqe tutaraq ""3G"" standartını sıxışdırması nəticəsində bu vəziyyətin 2022-ci ilədək davam edəcəyi gözlənilir.
Hesabatda vurğulanır ki, ""2G"" şəbəkəsinə uyğun smartfonlar çip və mobil qurğu istehsalçıları yeni simsiz rabitə texnologiyalarına keçdikcə, eləcə də, uzunmüddətli inkişaf prosesində sürətlə keçmişdə qalacaq.
Tədqiqat şirkətinin əməkdaşı Boris Metodiev isə 2018-2022-ci illər ərzində dünyada ""LTE"" şəbəkəsi ilə uyğunluq təşkil edən mobil qurğuların satış həcminin 20 faiz artacağını proqnozlaşdırır.
Səksən səkkiz ölkədə vəziyyətin inkişafını təhlil edən şirkət mütəxəssisi Çin, ABŞ və Hindistanın ""4G"" üçün böyük bazar olacağı qənaətinə gəlib. Bununla yanaşı, Cənubi Koreya və Yaponiyanın müasir texnologiyaların inkişafı baxımından daha mütərəqqi ölkələr sırasında olacağı gözlənilir.
Qeyd edək ki, ""5G"" mövcud ""4G"" şəbəkəsini əvəz edəcək yeni nəsil rabitə şəbəkəsidir. Proqnozlara görə, şəbəkədən 2020-ci ildən etibarən bütün dünyada istifadə mümkün olacaq. Bundan sonra yalnız smartfonlar üçün optimallaşdırılan ""4G"" şəbəkəsindən fərqli olaraq, milyardlarla qurğunun qoşulacağı ""5G"" şəbəkəsi məlumatların yüksək sürətlə ötürülməsini, zəif yubanma dərəcəsini, eləcə də, enerjidən az istifadəni təmin edəcək.
L.Ə.
www.oxu.az 
"

"“WhatsApp” istifadəçilərini daha bir yenilik gözləyir“WhatsApp” messenceri istifadəçilərini eksklüziv yeniliklə sevindirir.
Oxu.Az lent.az-a istinadən xəbər verir ki, artıq istifadəçilər rəngli mətn statusları yaza biləcəklər.
“WhatsApp”dakı statuslar qısa bildirişlərdən ibarətdir və bir neçə gün ərzində qala bilir. Sonradan isə proqram tərəfindən silinir. “VKontakte” və “Instagram” sosial şəbəkələrində bu seçim “histories” adlanır. Xatırladaq ki, rəngli statusları bu messencerin məxsus olduğu “Facebook” sosial şəbəkəsində də dərc etmək mümkündür.
“WhatsApp” nümayəndələri bildirirlər ki, statusun yeni imkanları avqustun əvvəlindən sınaq mərhələsindədir və bundan hələlik müəyyən istifadəçilər istifadə edə bilirlər.
L.Ə.
www.oxu.az 
"

"Sosial şəbəkələrdən bu cür istifadə edənlər həbs ediləcəklər – VİDEOİnternet həyatımızın bir hissəsinə çevrildiyi vaxtda, təəssüf ki, onun fəsadlarından da yan keçmək olmur. İnternetin yaratdığı problemlərdən şikayət edənlərin sayı da kifayət qədərdir.
Oxu.Az ARB 24-ə istinadən xəbər verir ki, sosial şəbəkələrdə saxta profillərin açılması, adminin adından yanlış məlumatların yerləşdirilməsi və internet resurslarında yayımlanması insanları narahat edən əsas amillərdən biridir. Mütəxəssislər deyir ki, belə halların qarşısını dərhal almaq mümkündür. Yetər ki, vəziyyətdən asılı olaraq, hara müraciət etdiyini biləsən.
Fərhad Hüseynov (şikayətçi): ""Belə hallar 2-3 dəfə başıma gəlib. Birinci dəfə profilim oğurlandı, ikinci dəfə dostum mənə dedi ki, adına profil açılıb"".
Mütəxəssislərin sözlərinə görə, saxta profillərin yaradılmasında kriminal xarakterli nüanslar varsa, o zaman hüquq-mühafizə və məhkəmə orqanlarına müraciət etmək lazımdır.
Osman Gündüz (İT mütəxəssisi): ""Hesab edirəm ki, bununla bağlı məlumatlandırma işləri aparılmalıdır. Saxta profillərin qarşısını almaq üçün ilk növbədə həmin sosial media resursunun rəhbərliyinə məlumat vermək lazımdır. Saxta profili müəyyən etmək üçün araşdırma aparmaq lazımdır. Onun yaranma tarixinə, paylaşımlarına baxmaq lazımdır.
Heç kimə sirr deyil ki, sosial şəbəkələrdə saxtakarlıq və şantaja əl ataraq bu sahədəki boşluqlardan geninə-boluna yararlananlar az deyil. Bəs saxta profili necə müəyyən etmək olar? Saxta profil açan insanları elektron müşahidə vasitələri və İP adreslə tapmaq mümkündür. Həmçinin saxta profilləri müəyyən etməyin digər yolu onların qondarma adlarla adlandırılmasıdır. Hüquqşünaslar da təsdiqləyirlər ki, belə faktlar kifayət qədərdir. Lakin insanlar buna bir o qədər də ciddi yanaşmadığından polisə, məhkəməyə müraciət edənlərin sayı olduqca azdır.
Təəssüf ki, belə təxribatlara məruz qalanlar arasında tanınmış insanlar da var. Hətta bəzən dünya şöhrətli yazıçıları dırnağarası dirildənlər də tapılır. Məsələn, Dostoyevski, Cek Londan, Eynşteyn sizə dostluq göndərsə, heç də təəccüblənməyin. Psixoloqlar bu üsula əl atan insanların addımını onların daxili boşluğu ilə əlaqələndirirlər.
Qanuna edilən son dəyişikliyə görə, saxta istifadəçi adları, profil və ya hesablardan istifadə edib, böhtan və təhqir edən şəxslər 1000 manatdan 1500-dək cərimə olunur, eyni zamanda, 2 ilədək azadlıqdan məhrum edilir.

E.Ə.
www.oxu.az
"

"Ramin Quluzadə Göygöldə qəbul keçirəcəkNəqliyyat, rabitə və yüksək texnologiyalar naziri Ramin Quluzadə 31 avqust, saat 12:00-da Göygöl şəhərində Göygöl, Goranboy, Daşkəsən, Samux, Kəlbəcər, Xocalı rayonlarının, Gəncə və Naftalan şəhərlərinin sakinlərinə göstərilən nəqliyyat, telekommunikasiya (o cümlədən, internet, televiziya və radio yayımı) və poçt xidmətlərinin keyfiyyəti, xidmət mədəniyyəti və bu sahədə bölgələrdə əhalini maraqlandıran digər məsələlərlə bağlı vətəndaşları qəbul edəcək.
Nazirlikdən Oxu.Az-a verilən məlumata görə, vətəndaşlar “mincom@mincom.gov.az” elektron poçt ünvanı, 1655 “Çağrı Mərkəzi”, 012 598 38 18 nömrəli telefon vasitəsilə (regionlardan edilən zənglər pulsuzdur) əlaqə saxlayıb qəbula yazıla bilərlər.
Eyni zamanda, qəbula gəlmək istəyən vətəndaşlar zərurət yaranarsa, yaşadıqları ərazinin poçt və telefon qovşaqları tərəfindən nəqliyyat vasitələri ilə təmin olunacaqlar. Bunun üçün vətəndaşların aşağıda göstərilən nömrələrə zəng etmələri xahiş olunur.
Göygöl rayonunda                02220 55013
Gəncə şəhərində                   02225 71617
Naftalan şəhərində                02235 22106
Goranboy rayonunda            02224 52106
Samux rayonunda                 02227 51199
Daşkəsən rayonunda            02221 53020
Kəlbəcər rayonu üzrə           02226 75099
Xocalı rayonu üzrə               02235 21698
www.oxu.az
"

"“Azercell”dən jurnalistlərə qarşı hörmətsizlik - FOTOBakıda keçirilmiş IV İslam Həmrəyliyi Oyunları ərəfəsində “Azercell Telekom” MMC şirkəti tərəfindən bir qrup jurnalistə hədiyyə edilən mobil “MIFI” cihazlarına istifadə edilmədiyi halda 50 manata yaxın borc yazılıb.
Oxu.Az Ölkə.Az-a istinadən bildirir ki, “Azercell Telekom” MMC tərəfindən sözügedən cihazı hədiyyə alan jurnalistlərin bir çoxunun adına 50 manata yaxın borcu olması barədə poçtla bildiriş göndərilib. Bildirişdə borcun yaranması cihazdakı internetin bağlanılmaması ilə əsaslandırılır. Halbuki, jurnalistlərə sözügedən cihaz hədiyyə edilərkən adlarına borc gəlməyəcəyi və üç aylıq pulsuz internet istifadə edildikdən sonra cihazın avtomatik bağlanılacağı söylənilib. 



L.Ə.
www.oxu.az 
"

"""Facebook""dan təhlükəli funksiya - bir addımda nömrəniz oxunur – FOTOBu günlərdə ""Facebook"" sosial şəbəkəsində bəziləri üçün faydalı, digərləri üçün təhlükəsiz olan bir funksiya aşkarlanıb.
Qeyd olunan funksiya vasitəsi ilə siz ""Facebook""a telefon nömrəsini daxil etməklə, onun kimə məxsus olduğunu müəyyənləşdirə bilərsiniz.
Oxu.Az  Banker.az-a istinadən xəbər verir ki, sistem, hesabın aktivasiya vaxtı ""Facebook""da qeyd olunan telefon nömrəsinə uyğun axtarış edir.
Bu sistemin işlək olmasını yoxlamış və buna əmin olmuşdur – sistem çox şəxslər üçün işləyir.
Yoxlamaq üçün qeyd olunan yerə +994 yazmaq lazımdır. Bu Azərbaycanın beynəlxalq kodudur. Və təbii ki, telefon nömrəsini qeyd etmək lazımdır. Misal üçün əgər axtardığınız şəxsin telefon nömrəsi 050 200 99 99-dursa, o zaman ""Facebook""da onu bu formada qeyd etməlisiniz: +994502009999

Əgər siz telefon nömrənizin digərləri tərəfindən müəyyənləşdirilməsini istəmirsinizsə, o zaman ""Facebook"" ayarlamalarından aşağıdakı addımları etməlisiniz:
Şəkildə göstərilən ayarları seçməli

""Facebook""un telefon nömrəniz ilə bağlantısını silməlisiniz.
Düzgür, təhlükəsizlik baxımdan bu addımın atılması yaxşı hal hesab edilmir, çünki giriş parollarınız yaddan çıxarsa o sizə ""Facebook"" tərəfindən məhz telefon nömrənizə SMS vasitəsi ilə göndərilir.
www.oxu.az
"

"“Facebook” və “Instagram”da problem yaranıb“Facebook” və “Instagram” sosial şəbəkələrinin fəaliyyətində problem yaranıb.
Oxu.Az APA-ya istinadən xəbər verir ki, bu barədə  “Evening Standard” nəşri məlumat verir.
Belə ki, dünyanın müxtəlif ölkələrindən minlərə insan sosial şəbəkələrə daxil ola, məlumat göndərə və postlar yükləyə bilmir.
Sosial şəbəkələrdə problemin bu gün günün ikinci yarısında yarandığı bildirilir.
Problemin nədən qaynaqlandığı hələlik məlum deyil.  
www.oxu.az
 
"

"“Apple” İran üzrə “App Store”dan bəzi əlavələri sildi“Apple” şirkəti İran üzrə “App Store” mağazalarından bir neçə populyar əlavələri silmək məcburiyyətində qalıb.
Oxu.Az-ın lent.az-a saytına istinadən verdiyi məlumata görə, İranın telekommunikasiya naziri bu qərara mənfi münasibət bildirib.
Belə ki, avqustun 24-də “Snapp”, “Uber-like” əlavələri, çaparlıq üçün proqram, “DelionFoods” və İranda populyar olan digər əlavələr mağazadan silinib. Artıq “Apple” məhsullarının iranlı istifadəçiləri müvafiq proqramları istifadə edə bilməyəcəklər. Buna səbəb ABŞ-ın İrana qarşı tətbiq etdiyi yeni sanksiyalardır. Bu sanksiyalar KİV, telekommunikasiya sistemləri və amerikalı tərtibatçıların proqram bazasına da toxunub. Nəticədə “Apple” da zərər çəkib. Çünki bu, onlarla işçinin işdən çıxarılmasına və “App Store”un itkilərlə üzləşməsinə səbəb olub.
www.oxu.az
"

"""Facebook”dan yenilik - 125 ailəvi emoji“Facebook” sosial şəbəkəsində 125 yeni ailəvi emoji yaradılıb.
Oxu.Az-ın-ın lent.az-a istinadən verdiyi məlumata görə, artıq istifadəçilər müxtəlif dəri çalarlarına malik bir çox kombinasiya seçə biləcəklər. Ancaq tərtibatçılar irqlərarası ailələrin olduğunu nəzərə almayıblar. 125 yeni emoji arasında dərisinin rəngi müxtəlif olan ailələrə yer verilməyib, bu isə amerikalı istifadəçiləri qəzəbləndirib. Çünki ABŞ-da, eləcə də Avropada valideynlərin müxtəlif millətlərdən olması geniş yayılıb.
Yeni smayliklərdə çoxsaylı uşaqları olan ailələrə və tək ana və atalara da rast gəlmək mümkündür. Ümumilikdə 7 müxtəlif dəri rənginə malik emojilər təqdim olunub. Uşaqlar valideynlərinin rəngində göstərilib. “Facebook” istifadəçiləri bunu düzgün hesab etmirlər və şirkəti bütün ailələrin xüsusiyyətlərini nəzərə almağa çağırıblar.
www.oxu.az
"

"Yeni ""iPhone""nun təqdimat tarixi məlum olduABŞ-ın ""Apple"" şirkətinin ""iPhone 8"" adlandıracağı gözlənilən yeni smartfonun təqdimatı sentyabrın 12-də keçiriləcək.
Oxu.Az Report-a istinadən xəbər verir ki, yeni model 5,8 düym ölçüdə ""OLED"" ekranla təchiz olunacaq. 
Ən nəzərəçarpan yeniliklərdən biri isə ""Home"" düyməsinin olmamasıdır. Bu düymənin funksiyalarını virtual düymə yerinə yetirəcək. 
Versiyalardan birinə görə, yeni telefon sahibini barmaq izindən (""Touch ID"") deyil, üz cizgilərindən tanıyacaq. ""iPhone 8""-in yaddaş həcminə gəlincə, bu göstəricinin ilk modeldə 64 GB, ən bahalı modeldə isə 512 GB təşkil edəcəyi gözlənilir. Digər bir məlumata görə, telefon simsiz enerjidoldurma texnologiyası ilə təchiz olunacaq. Yeni modelin qiymətinin 1000-1100 ABŞ dolları civarında dəyişəcəyi deyilir.
E.Ə.
www.oxu.az
"

"“Azərkosmos” meşə yanğınlarının görüntülərini Gürcüstana verib“Azərkosmos” Borjomidəki meşə yanğınlarının görüntülərini Gürcüstana təqdim edib.
Nəqliyyat, Rabitə və Yüksək Texnologiyalar Nazirliyindən Oxu.Az-a verilən məlumata görə, avqustun 20-dən etibarən Gürcüstanın Borjomi-Xaraqulsk qoruğunda başlamış meşə yanğınları ilə mübarizədə qonşu ölkəyə yardım göstərilməsi ilə bağlı Prezident İlham Əliyevin tapşırığına əsasən, “Azərkosmos” ASC-nin idarəçiliyində olan “Azersky” peykindən təbii fəlakət ərazisinin təsvirləri çəkilərək Gürcüstanın Daxili İşlər Nazirliyinin Fövqəladə Halların İdarə Olunması Agentliyinə təqdim olunub.
Hər zaman olduğu kimi qonşu ölkəyə öz yardımını göstərən Azərbaycan dövləti kosmik təsvirləri yüksək ayırdetmə ilə operativ şəkildə qarşı tərəfin istifadəsinə verib.
Bu təsvirlər əsasında yanğının yayıldığı ərazi və dəymiş ziyanın həcmi dəqiq qiymətləndirilib. Hadisənin kosmik monitorinqi hələ də davam etdirilir.
Qeyd edək ki, Yer kürəsinin istənilən nöqtəsi hər gün “Azersky” peyki tərəfindən operativ qaydada və yüksək ayırdetmədə müşahidə olunur.
S.B.
www.oxu.az
"

"Dəfn mərasimi üçün dua oxuyan robot - FOTO Yaponiyada yaradılan insanabənzər robot din xadimi peşəsinə yiyələnib və dəfn mərasimlərində dua oxuyacaq.

 
Oxu.Az lent.az-a istinadən xəbər verir ki, “SoftBank Robotics” şirkəti tərəfindən yaradılan robot “Pepper” adlanır.
Hər ölkədə olduğu kimi, Yaponiyada da dəfn mərasimlərinin təşkili kifayət qədər maliyyə vəsaiti tələb edir. Gündoğan ölkədə mərasim xərcləri 10 min dollara çatır. “Nissei Eco” şirkəti bu xərclərin azaldılması üsulunu tapıb və yeni xidməti əhalinin aztəminatlı təbəqəsi üçün daha əlverişli etməyə çalışıb. Bunun üçün yüksək texnologiyadan istifadə edilib.  
Din xadimi rolu daha əvvəl xəstəxanada və pizza dükanında işə götürülmüş “Pepper” humanoid-robotuna həvalə olunub. “Pepper” buddist sutraları oxuyaraq dəfn ritualını yola verməlidir. Robotun dəfn mərasimində canlı din adamını əvəz etməsi xərcləri ciddi şəkildə azaltmağa imkan verir.
Lakin “TechCrunch” texnoloji saytı bu yeniliyə tənqidi yanaşıb. Onlar qeyd ediblər ki, “Pepper” baş əyə bilmir. Bu isə hörmət əlaməti olaraq çox mühümdür.



L.Ə.
www.oxu.az 
"

"""WhatsApp""da şriftlərlə bağlı yenilik - FOTO  Dünyanın ən məşhur mesajlaşma şəbəkəsi olan ""WhatsApp"" maraqlı yenilik edib.
Oxu.Az Day.Az-a istinadən xəbər verir ki, yenilik ""WhatsApp""ın şriftləri ilə bağlıdır.
Artıq ""WhatsApp""da mesaj yazarkən şriftləri bold (qalın ) və ya italic (nazik əyri) yazmaq üçün əvvəlki qədər əziyyət çəkməyə ehtiyac yoxdur. Bunun üçün, sadəcə, sözün üzərinə toxunub, şrifin forması ilə bağlı seçim etmək lazımdır.
Qeyd edək ki, əvvəllər sözləri qalın ya da əyri yazmaq üçün (*), (_) simvollarından istifadə edilirdi.








L.Ə.
www.oxu.az 
"

"“Bakinternet” istifadəçiləri üçün “Təhlükəsiz İnternet” xidmətinin tətbiqinə başlandı “Baktelecom” bu gündən etibarən “Bakinternet” istifadəçiləri üçün “Təhlükəsiz İnternet” xidmətinin tətbiqinə başlayıb. 
Bu filtrasiya xidməti vasitəsilə bütün yaş kateqoriyasına aid istifadəçilər hər növ təhlükəli məzmunlardan qoruna biləcəklər. Beləliklə, internetdən istifadə edən hər kəs bank hesablarını ələ keçirən “online” qumar oyunları, spirtli içki, tütün və narkotik maddələri təbliğ edən saytlara girişi bloklamaqla, öz şəxsi məlumatlarını kibercinayətkar şəbəkələr və digər fişinqlərdən qorumaq imkanı əldə edəcək. Həmçinin səmərəliliyin artırılması məqsədilə təhlükəsiz internet xidmətini iş yerlərində də tətbiq etmək mümkündür. 
Geniş seçim imkanı təqdim edən xidmət sayəsində valideynlərin azyaşlılara psixoloji zərər yetirə biləcək cinayətkarlıq, zorakılıq, irqçilik, diskriminasiya, ekstremizm və s. təbliğ edən oyun və filmlərin daxil olduğu resurslara nəzarəti güclənəcək. 
Təhlükəsiz internet xidmətindən istifadə çox sadədir. Belə ki, istifadəçi www.baktelecom.az saytının “Şəxsi kabinet” bölməsinə daxil olaraq “Təhlükəsiz internet” xidmətinə qoşula bilər. Xidmətə qoşulduqdan sonra  təqdim olunmuş siyahıdan təhlükəli hesab edilən kontentləri “qara siyahı”ya daxil edərək, istifadəni məhdudlaşdırmaq mümkündür. Həmçinin istənilən zaman filtri deaktiv edərək, “qara siyahıya” daxil edilən resursu aktivləşdirmək də olar.
İstifadəçilər bu xidmətə qoşulmaq üçün aidiyyəti Telekommunikasiya Qovşaqları və “Şəbəkə” xidmət mərkəzlərinə də müraciət edə bilərlər. Ətraflı məlumat üçün 155 Çağrı Mərkəzi ilə əlaqə saxlaya bilərsiniz. 
www.oxu.az
"

"Dünyada ən sürətli smartfon bəlli olubMobil qurğuların sürətinin müəyyənləşdirilməsi üçün nəzərdə tutulmuş populyar “AnTuTu” testinin tərtibatçıları ən yüksək bal toplamış smartfonların siyahısını dərc ediblər.
Oxu.Az ICTnews-a istinadən xəbər verir ki, hazırda Çinin “OnePlus 5” (181 min bal) ən sürətli smartfon hesab edilir, “HTC U11” (180 min bal) ikinci yeri, “Samsung Galaxy S8+” (172,6 min bal), “Galaxy S8” (172,4 min bal) və “Xiaomi Mi6” (172,1 min bal) smartfonları isə müvafiq olaraq üçüncü, dördüncü və beşinci yerləri tutublar.
Ən məhsuldar smartfonların siyahısına “iPhone 7 Plus”, “Sony Xpreia XZ Premium”, “iPhone 7”, “OnePlus 3T” və “OnePlus 3” smartfonları daxil edilib.
L.Ə.
www.oxu.az 
"

"“Kaspersky Lab” kibercinayətlərlə bağlı məlumat yaydı“Kaspersky Lab” şirkətinin məlumatına əsasən, 2017-ci ilin ikinci rübündə kibercinayətkarların qlobal arsenalına uzunmüddətli DDoS hücumları yenidən qayıdıb.
Şirkətdən Oxu.Az-a verilən məlumata görə, rekord müddət 277 saat təşkil edir ki, bu da birinci rübdən (120 saat) 131% yüksəkdir və demək olar ki, 2016-ci ilin ikinci rübünün (291 saat) rekord həddinə çatır.
Lakin bu, hesabat dövrü üçün artan uzunmüddətlilik DDoS-un yeganə fərqli xüsusiyyəti deyil. 2017-ci ilin ikinci rübündə dünyanın 86 ölkəsindən hədəfə hücumlar qeydə alınıb, bu da ötən kvartaldan 14 dəfə, 2016-cı ilin ikinci kvartalından isə 16 dəfə artıqdır. Rusiya ilk onluqda 6-cı yeri tutaraq DDoS hücumların ən çox qeydə alındığı ""top-10"" ölkə siyahısındadır. Rusiyadan başqa ""top-10""-luğa Çin, Cənubi Koreya, ABŞ, Honkonq, Böyük Britaniya, İtaliya, Niderland, Kanada və Fransa daxildir.
İkinci rübdə DDoS hücumlarından zərər çəkənlər arasında nüfuzlu fransız qəzetləri “Le Mondo” və “Fiqaro”, Qətər xəbər agentliyi “Al Jazeera”, eləcə də, “Skype” serveri yer alır.
“Kaspersky Lab” şirkətinin analitikləri bir tendensiyanı da qeyd edirlər ki, DDoS hücumlar ən çox da şantaj üçün istifadə edilir. Bu yanaşmaya “Ramson” və ya “RDoS” adı verilib. Cinayətkarlar hücuma məruz qalan şirkətlərə 5 mindən 200 bitkoinədək rüşvət tələb edən ismarışlar göndərirlər. Rüşvəti ödəməyəcəkləri təqdirdə isə qurbanın mühüm onlayn resurslarına DDoS hücumu təşkil etməklə hədələyirlər. Bu cür ismarışlar, adətən, güc tətbiqi göstərişi üçün qısamüddətli hücumlarla əvəz edilir. İyunun sonunda “Armada Collective” adlanan bir qrup onlayn servislərin işini pozmamaq vədi qarşılığında yeddi Cənubi Koreya bankından 315 min ABŞ dolları tələb edib.
Bəzən pul əldə etmək üçün cinayətkarların hücuma keçməsinə belə ehtiyac qalmır. Cinayətkarlar bir çox şirkətlərin iş spesifikasına nəzər yetirmədən onları DDoS hücumlarla hədələyərək, böyük məbləğdə rüşvət tələb edirlər. Mütəxəssislər xəbərdarlıq edirlər ki, cinayətkarların hədələrinə uyan şirkətlər müəyyən mənfi nüfuz yarada və digər qrup cinayətkarları da hücuma həvəsləndirə bilərlər.
“Kaspersky Lab” şirkətinin “Kaspersky DdoS Protection” istiqaməti üzrə rəhbəri Aleksey Kiselev bildirib: “Bu gün DdoS hücumları artıq, sadəcə, təcrübəli və qabaqcıl cinayətkarların işi deyil. Həqiqi hücumu təşkil etməyə texniki bilik və bacarığı olmayan istənilən cinayətkar hədə məqsədilə hücum sifariş edə bilər. Bir qayda olaraq, bu cür cinayətkarlar hədəf olaraq öz resurslarını DdoS hücumlardan qorumayan və çox sadə hücumdan sonra belə rüşvət almaq üçün daha asan inandırıla bilə təcrübəsiz şirkətləri seçirlər. Bəzi hallarda cinayətkarlar test hücumu etmədən, təkcə hədə məktubu ilə də rüşvət almağa nail olublar. Onlar bu məktubları məşhur qruplaşmaların adından yazıblar ki, bu da rüşvət almaq üçün kifayət edib. Hazırkı fakt bir çox şirkətlərin DDoS riskinə qarşı nə dərəcədə həssas olduğunu göstərir”.
Araşdırmanın nəticələri ilə daha ətraflı tanış ola bilərsiniz: https://securelist.ru/ddos-attacks-in-q2-2017/79062/.
""Kaspersky Lab” tərəfindən hazırlanmış “Kaspersky DDoS Prevention” proqramı İnternet resurslarını, demək olar ki, istənilən mürəkkəblik və gücə malik olan DdoS hücumlarından effektiv və çoxsəviyyəli müdafiə sistemi ilə təmin edir. “Kaspersky DDoS Prevention”da hazırlanmış müdafiə sisteminin prinsipi ona əsaslanır ki, kanalın yüklənməsi və resursun istifadəsini çətinləşdirən bütün xoşagəlməz trafik paylaşdırılmış filtr mərkəzlərindən keçirilərək elə orada qalır. Beləliklə, qorunan resurs yalnız istifadəçilər tərəfindən qanuni sorğuları qəbul edir və hətta hücum zamanı da çalışa bilir.
E.Ə.
www.oxu.az
"

"“Sazz”da böyük problem yaşanırÖlkənin simsiz internet xidməti göstərən ən böyük operatoru olan “Sazz”da böyük problem yaşanır. 
Oxu.Az xəbər verir ki, bu barədə “Qafqazinfo” ya abunəçilər məlumat verib.
Onlar qeyd edir ki, iki gündür ki, şəbəkənin internetindən istifadə etmək mümkün deyil. Problemlə bağlı şirkətin ofislərinə müraciət edən abunəçilərə isə bildirilib ki, cərəyana qoşulu vəziyyətdə olan bütün abunəçilərin modemləri yanıb:
“Bunun hansı səbəbdən baş verdiyini isə müəyyənləşdirə bilmirlər. Deyirlər ki, “hacker” hücumu nəticəsində bu baş verə bilər. Yeni modemlər abunəçilər tərəfindən alınmalıdır.  Məsələnin nə vaxt həll olunacağı barədə məlumat vermirlər. Hamının yeni modem almağa imkanı yoxdur. Şirkət tərəfindən bu problem yaranıbsa, onlar da məsələni həll etməlidirlər”. 
Məsələ ilə bağlı sözügedən şirkətlin operatoru problemin olduğunu təsdiqləyib və bildirib ki, abunəçilərin müəyyən hissəsinin internetində problemlər var:
“Bununla texniki mütəxəssislərimiz tərəfindən müvafiq işlər görülür. Abunəçilərimizə də yaranan narahatlıqla bağlı öz sosial səhifəmizdən və saytımızdan məlumat verəcəyik. Hələ ki, məsələnin nə vaxt həll olunub bitəcəyi barədə məlumatlı deyilik”. 
E.Ə.
www.oxu.az
"

"Dünyanın ən varlı texnologiya zənginləri - Siyahı""Microsoft"" korporasiyasının banisi və sahibi, amerikalı Bill Geyts dünyanın ən varlı texnologiya zənginidir. Onun 84,5 milyard dollarlıq varidatı var.
Oxu.Az Day.Az-a istinadən bildirir ki, B.Geyts ""Dünyanın ən varlı texnologiya zənginləri"" (The Richest People in Tech List) reytinqinə başçılıq edir.
""Amazon"" korporasiyasının sahibi, 53 yaşlı Ceff Bezos 81,7 milyard dollarla 2-ci yerdədir.
""Facebook""un sahibi, 33 yaşlı Mark Zukerberq 69,6 milyard dollarlıq varidatla 3-cü pillədə bərqərar olub.
Zukerberqlə Bezos son ildə varidatlarını 15 milyard dollar artırıblar.
Reytinqin ilk onluğunu təqdim edirik:
1. Bill Geyts - 84,5 milyard dollar
2. Ceff Bezos - 81,7 milyard
3. Mark Zukerberq - 69,6 milyard
4. Larri Ellison - 59,3 milyard
5. Larri Peyc - 43,9 milyard
6. Sergey Brin - 42,7 milyard
7. Cek Ma - 37,4 milyard
8. Ma Huatenq - 36,7 milyard
9. Stiv Ballmer - 32,9 milyard
10. Maykl Dell - 22,4 milyard
L.Ə.
www.oxu.az 
"

"Sabiq kəşfiyyatçı Trampa görə “Twitter”i almaq istəyir ABŞ Mərkəzi Kəşfiyyat İdarəsinin (CİA) sabiq əməkdaşı Valeri Plam Uilson “Twitter” mikrobloqunu satın almaq üçün vəsait toplamağa başlayıb. Məqsəd ABŞ prezidenti Donald Trampın səhifəsini bloklamaqdır.
Oxu.Az lent.az-a istinadən xəbər verir ki, vəsait toplanılması “GoFundMe” saytında aparılır.
“Donald Tramp “Twitter”də çoxlu qorxunc əməllərə yol verib. Ağdərili irqçiləri təşviq etməkdən jurnalistlərə qarşı zorakılığa çağırışlara qədər, onun “twit”ləri ölkəyə və insanlarımıza zərər vurur”, - deyə xanım Plam Uilson söyləyib. O, 1 milyard dollar toplamaq fikrindədir. P. Uilson qeyd edib ki, bu vəsait yığıldıqdan sonra şirkətin səhm paketinin önəmli hissəsini ala bilər: “Real təhlükə var ki, Trampın “twit”ləri nüvə müharibəsinə start verə bilər. Gəlin, bu, baş vermədən onun səhifəsini silək”.  
Avqustun 23-ü axşam saatlarına olan məlumata əsasən, P. Uilson 6 gün ərzində cəmi 6 min dollara toplaya bilib.
L.Ə.
www.oxu.az 
"

"""Samsung Wind Free"" – küləksiz texnologiyalar səhhətinizin keşiyində""Qəribə və təəccüblü olsa da, biz daha çox yay aylarında soyuqdəyməyə məruz qalırıq. Yəqin, hər kəs ""mənə kondisionerdən soyuq olub"" kəlməsini eşidib. İşdə, evdə üzərimizə vuran soyuq hava kütləsinin təsirinə məruz qalırıq. Ən əsas da odur ki, biz çox gec olmadan kondisionerin təsirini hiss belə etmirik və nəticədə xəstələnirik. Bəs bunun qarşısını necə almaq olar?
Sizi düşünərək ""Samsung"" yeni Wind Free funksiyalı kondisioner xəttini yaradıb. Yeni kondisionerlər soyutma prosesi iki mərhələdən ibarət olan Two Step Cooling prinsipi ilə işləyir. Birinci mərhələ -  sürətli soyutmanı təmin edən Fast Cooling Mode adlanır, otağın temperaturu lazımi həddə çatdıqda isə sizə, sadəcə, kondisioneri Wind Free rejiminə keçirmək qalır. Bu rejimdə kondisionerlər  21 min mikroskopik məsamə vasitəsilə soyudulmuş havanı otağın bütün sahəsinə yayır. Bu “küləksiz” rejimdə hava axınının sürəti saniyədə 0.15 metri keçmir.
Wind Free  texnologiyası ilə, sadəcə, rejimi dəyişərək otağın hər bir bucağında, hətta birbaşa kondisionerin qabağında belə komfortlu hava şəraitindən həzz almaq mümkündür. Bu kondisionerlərdə xüsusi formalı konstruksiyadan istifadə olunur. Unikal üçbucaq konstruksiya, daha böyük hava qəbuledici ilə fərqlənir, bunun sayəsində kondisioner daha çox hava toplayır. 
Buna müvafiq olaraq, biz daha böyük həcmdə soyudulmuş hava kütləsi əldə edirik, bu da öz növbəsində otaq sahəsini daha tez soyutmağa imkan yaradır.  
8 qütblü rəqəmsal inverterlə təchiz olunmuş ""Samsung"" kondisionerlərinin yeni modelləri otaq sahəsini 43% daha tez soyudur və adi modellərdən 32% daha az enerji istifadəsini təmin edir.
Bu kondisionerlər lazımi temperaturu tez-tez yanıb-sönmədən uzun müddət saxlaya bilir və bununla yüklənmənin qarşısı alınır ki, bu da  ""Samsung Wind Free"" kondisionerlərini daha səssiz, effektiv və uzunömürlü edir.
“Küləksiz” kondisionerlər otağı sürətlə soyutmaqdan əlavə,  həm də səhhətinizin qeydinə qalır. Easy Plus filtri və Virus Doctor funksiyasının köməyi ilə otağın havasını bakteriyalar, allergenlər və tozdan təmizləyirlər:
1) Easy Plus: bu filtr hava qəbuledicisinin sahəsini 100% əhatə edərək, viruslar, bakteriyalar və allergenlərin otağa daxil olmasının qarşısını alan xüsusi materialdan hazırlanmışdır (3-ü 1-də örtüyü). Easy Filter Plusun xarici korpus üzərində yerləşməsi isə onun rahat şəkildə təmizlənib, yenidən yerinə quraşdırılmasını da asanlaşdırır.  
2) Virus Doctor: kondisionerin generasiya etdiyi  mənfi ionların vasitəsilə otağın havası təmizlənmiş olur. Virus, bakteriya və allergenlərdən 99% qoruma təmin edir. 
Yeni kondisionerlər sizin rahatlığınız üçün yaranıb və Wi-Fi modul ilə təchiz olunub. İndi siz kondisionerinizi hətta smartfonunuzdan idarə edə biləcəksiniz, bunun üçün ""Samsung"" xüsusi əlavə də yaradıb - Smart Home. Bu əlavəni smartfonunuza yükləyərək, siz harada olmağınızdan asılı olmayaraq, kondisionerin funksiyalarını tənzimləyə bilərsiniz. Bundan əlavə, uzun gəzintidən sonra split sistemi öncədən aktivləşdirərək, evə qayıdanadək otağın soyudulmasını təmin edə bilərsiniz.
""Samsung"" kondisionerləri haqda daha ətraflı məlumatı ""Baku Electronics"" mağazalar şəbəkəsindən ala bilərsiniz.
www.oxu.az 
"

"“Samsung” “Galaxy Note8” smartfonunu təqdim etdi“Samsung” şirkəti yeni “Galaxy Note8” smartfonunu təqdim edib.
Oxu.Az-ın xəbərinə görə, smartfon 6,3 düym diaqonallı ekrana malikdir. Cihazda tərəflərin nisbəti 18,5:9-dur və 1440x2960 piksel təsvir ölçülü  ekranla təchiz edilib. 
Qurğunun korpusu şüşə və metaldan hazırlanıb, su və toza qarşı IP68 standartı ilə müdafiəsi var. “Note8” həmçinin Exynos 8895 səkkiz nüvəli prosessor və altı giqaybaytlıq əməliyyat yaddaşı ilə təchiz olunub.
Smartfonun əsas xüsusiyyəti ikili kamera olub. Hər iki modul 12 meqapiksel təsvir ölçüsünə, onlardan biri “Dual Pixel” texnologiyasına, “f1.7”, digəri isə “f2.4” linzasına malikdir.
S.B.
www.oxu.az
"

"Dünyada ən böyük məlumat mərkəzi tikiləcəkMüasir məlumat mərkəzləri xeyli enerji sərf edir, böyük həcmli informasiya saxlayır, mürəkkəb hesablamalar həyata keçirir və əlbəttə, sabit iş rejimini saxlamaq üçün çox güclü soyutma sisteminə ehtiyac duyur. Buna görə belə hesablama kompüterlərini soyuq yerlərdə qurmaq məqsədəuyğundur. Bu səbəbdən “Kolos” şirkəti Norveçin şimalında dünyada ən böyük məlumat saxlama və işləmə mərkəzini tikməyi planlaşdırır.
Oxu.Az ICTnews-a istinadən  Elektron Xəbər Xidməti “hi-news.ru” saytına istinadən yazır ki, Norveçin soyuq iqlimi effektiv soyutma sistemi yaratmağa imkan verəcək, həmçinin bir çox yenilənən enerji mənbəyinin olması enerji təchizatı problemini həll etməyə imkan verəcək. “Kolos” şirkətinin nümayəndələri bildiriblər ki, məlumat mərkəzinin fəaliyyəti üçün lazımi bütün enerji külək və yaxınlıqda yerləşən çaylarda qurulmuş su-elektrik stansiyalarının köməyi ilə hasil ediləcək. Mütəxəssislərin hesablamalarına görə, tikintiyə təxminən aylıq 1000 meqavatt enerji lazımdır, ancaq Qütb regionunun soyuq iqlimi bu göstəricini 60% azaltmağa imkan verəcək.
“Kolos” şirkətinin dizaynerləri Norveçin “HDR” şirkətinin memarları ilə birgə gələcək tikilinin ilkin layihəsini hazırlayıblar. Yaxın zamanda binanın planının təsdiq olunması planlaşdırılır. İlkin hesablamalara əsasən, tikinti 3000 işçinin iştirakı ilə bir neçə il ərzində həyata keçiriləcək.
L.Ə.
www.oxu.az 
"

"Qlobal smartfon bazarının həcmi bəlli olduQlobal smartfon bazarının həcmi 6,7% yüksəlib. Bu, orta səviyyəli modellərə artan tələbatla izah edilir. Bu haqda “Gartner” analitik şirkətinin yeni hesabatında deyilir.
Ekspertlərin qiymətləndirməsinə görə, 2017-ci ilin ikinci rübündə istehlakçılar 366,2 milyon smartfon satın alıblar. Ötən il bu göstərici 343,4 milyon idi. “Android” sistemli qurğuların payı 87,7%-dək artıb, “iOS” ilə işləyən qurğularda bu göstərici 12,1% təşkil edib.
Oxu.Az ICTnews-a istinadən xəbər verir ki, ""ucuz smartfonlara tələbat güclü olaraq qalmasına baxmayaraq, inkişaf etməkdə olan bazarlarda yaxşılaşdırılmış prosessorlar, qabaqcıl kameralar və böyük yaddaş tutumuna malik “4G” aparatların satışları artmaqdadır. Bu, orta səviyyəli (150-200 dollar) smartfonlara tələbatın artmasından xəbər verir"" –  “Gartner”in araşdırmalar üzrə direktoru Anşul Qupta deyib.
Onun sözlərinə görə, 2017-ci ilin ikinci rübündə fləş yaddaş və OLED ekranların defisiti bahalı smartfonların tədarük həcminə təsir göstərəcək. Məsələn, daşıyıcı çatışmazlığı artıq özünü “Huawei P10” qurğusunun satışlarında göstərib.
“Samsung Electronics” ən böyük smartfon satıcısı adını qoruyub saxlayır, onun bazar payı 22,5% təşkil edib.
Cənubi Koreya nəhəngi “Galaxy Note 7” qurğusu ilə bağlı problem yaşadı, ancaq “Galaxy S8” və “S8+” smartfonlarının təqdim edilməsi “Samsung” məhsuluna yüksək tələbatı geri qaytarıb.
2017-ci ilin ikinci rübündə “iPhone” smartfonlarının satış həcmi illik hesablama üzrə 0,2% azalıb. Buna görə “Apple”ın bazar payı 12,1%-dək azalıb.
L.Ə.
www.oxu.az 
"

"Onlayn oyun həvəskarları təhlükədə - Yeni virus yayılırAşkar edilmiş troyan “Joao” adlanır və o, qeyri-rəsmi mənbələrdən yüklənilən “Aeria Games” şirkətinin oyunları vasitəsilə yayılır.
“Joao” adlı troyan tərəfindən yüklənilən kənar zərərverici kodun məqsədi uzaq məsafədən giriş əldə etmək, casusluq və DDoS hücumlar həyata keçirməkdir.
Oxu.Az ICTnews-a istinadən xəbər verir ki, zərərli proqram təminatı ilk dəfə populyar “Grand Fantasia” oyununda aşkar edilib. Troyan fon rejimində oyunla birgə işə düşür. Virusu aşkar etmək, demək olar ki, mümkün deyil, çünki o, heç bir aktivlik göstərmir. Yalnız kök qovluğunda “msldbe.dll” faylının peyda olmasından bu barədə bilmək olar.
Virus qurban kompüter haqda bütün informasiyanı (qurğunun adı, əməliyyat sisteminin versiyası, şəxsi hesablar və sairə) uzaq serverə göndərir. Bu məlumatlara malik olan hakerlər asanlıqla “Joao” troyanının əlavə komponentlərini aktivləşdirə bilərlər.
L.Ə.
www.oxu.az 
"

"Sosial şəbəkələrdə saxta hesabları necə bağlamaq olar?Hazırda Azərbaycanda müxtəlif adlarda kütləvi informasiya vasitələri fəaliyyət göstərir. Məlumdur ki, media ilə bağlı müxtəlif məsələlər qanunvericiklə tənzimlənir. O cümlədən istər dövlət, istərsə də özəl media qurumlarının adları da buna daxildir. Məsələn, kütləvi informasiya vasitəsinin adında dövlət təşkilatlarının, beynəlxalq qurumların, idarə və  müəssisələrin, yerli özünüidarəetmə  orqanlarının adından istifadə  olunmasına həmin qurumların razılığı ilə yol verilir.
Lakin bəzən sosial şəbəkələrdə bir sıra mətbuat orqanlarının  adları ilə eyni olan müxtəlif hesablara rast gəlirik.
Maraqlıdır, qanunvericilikdəki bəndi sosial şəbəkələrə aid etmək mümkündürmü? Eyni addan istifadə halları üçün hansı cəza tədbirləri görmək olar?
Oxu.Az xəbər verir ki, hüquqşünas, media eksperti Ələsgər Məmmədli Modern.az-a açıqlamasında bildirib ki, sosial şəbəkələrin öz qaydaları və bütün məsələlər bunun əsasında tənzimlənir: “Kütləvi informasiya vasitələrinin adları ilə bağlı qanunda dəyişikliklər oldu. Buna əsasən, müəyyən məhdudiyyətlər gətirildi. Bunlar  xüsusi şəxslərin, tanınmış şəxslərin adlarıdır. Bunun xaricində eyni adların təkrar qoyulması qadağandır. Bundan başqa məsuliyyət yoxdur. 
Bilirsiniz, sosial şəbəkələr ayrıca KİV sayılmır. Çünki sosial şəbəkənin öz qaydaları var. Əgər hər hansı sosial şəbəkədə mətbuat orqanlarının adını, yəni eyni adları təkrar edən varsa və ya şəxsin adı mənimsənilirsə, şikayət edilir və bəlli müddətdən sonra məsələ araşdırılır. Qanunsuz, icazə alınmadan addan istifadə halları varsa, hesab buna görə ləğv edilə bilir. Bununla bağlı qanunvericilikdə hər hansı bir şey olmasa da, sosial şəbəkələrin özünün tənzimləmə sənədi var. Həmin sənədlərə baxmaq lazımdır”.
Hüquqşünas qeyd edib ki, şəxsin adına ziyan vurulubsa, zərər qarşılanmalıdır: “Eyni zamanda, şəxslərin, mətbuat orqanlarının, hüquqi şəxslərin və ya brendlərin adının da mənimsəmə halları ola bilər.  Bu da eyni mahiyyəti daşıyır. Heç bir halda başqalarının adını onların icazəsi olmadan mənimsəmək olmaz. Belə hallar müşahidə edilərsə, mətbuat orqanları şikayət edə bilər və bu zaman şikayət nəzərə alınaraq hesab ləğv edilməklə yanaşı, xəbərdarlıq da edilir. Sosial şəbəkə kimisə cəzalandırmır. Lakin məhkəmə qaydasında kiminsə sizin adınıza ziyan vurduğu müəyyən edilsə, o zaman vurulan  zərəri tələb etmək mümkündür”.
L.Ə.
www.oxu.az 
"

"“WhatsApp” messencerində statuslar rəngli olacaq“WhatsApp” messencerində statuslar rəngli olacaq. İstifadəçilər fonun rəngini və yazının şriftini seçməklə yanaşı, həm də istinadlar əlavə edə bilərlər.  Hələlik yeni imkan yalnız bəzi istifadəçilərdə peyda olub, amma tezliklə hamı üçün əlçatan olacaq.
Oxu.Az ICTnews-a istinadən yazır ki, “Facebook” ötən ilin sonunda rəngli statusları yoxlamağa başlayıb və o, 2017-ci ilin martında sosial şəbəkənin bütün istifadəçilərinə əlçatan olub. İndi növbə  “WhatsApp” messencerinə çatıb.
Rəngli statusların istifadəçilərin əksəriyyəti tərəfindən qıcıqlandırıcı hesab edilməsinə baxmayaraq,  “Facebook” yeni funksiyanı öz proqramlarına əlavə etməyə davam edir. Şirkət hesab edir ki, bu, istifadəçilərin cəlb edilməsini artırır.
L.Ə.
www.oxu.az 
"

"Smartfonların ekranı ilə bağlı xəbərdarlıqSmartfonun şüşəsi dəyişdirildikdən sonra onun sahibini izləmək mümkündür.
Oxu.Az lent.az-a istinadən xəbər verir ki, bunu İsrail mütəxəssisləri müəyyən edib. Onların fikrincə, yeni üsuldan mobil cihazı təmirə almış xidmət mərkəzlərinin pis niyyətli əməkdaşları yararlana bilər.
Yeni üsulun mahiyyəti ondan ibarətdir ki, cihazın yeni ekranına kiçik bir çip yerləşdirilir və nəticədə telefon sahibinin getdiyi yerləri izləmək mümkün olur. Artıq bu üsul “Nexus 6P” smartfonunda və “LG G Pad 7.0“ planşetində sınaqdan keçirilib. Belə ki, mütəxəssislər cihazların ekranını çıxararaq ona çip qoşublar. Zərərverici əmrləri göndərmək üçün isə “Arduino” platformasında istifadə edilib. Nəticədə ekran vasitəsilə istənilən düyməni basa bilən, parolları yazmağa bacaran, ziyanverici əlavələr yükləyib, məlumatları cinayətkarlara göndərən sistem yaradılıb.
Alimlər hesab edirlər ki, bu cür manipulyasiyaları nəinki “Android” cihazlarla, həmçinin iOS platformasında çalışan cihazlarla da həyata keçirmək mümkündür.
L.Ə.
www.oxu.az 
"

"“Facebook”da “Safety Check” funksiyası daimi olacaq“Facebook"" sosial şəbəkəsi təhlükə zonalarında olan (məsələn, terror hücumları, təbii fəlakətlər zamanı) istifadəçilərin öz dostlarına xəbər verməsi üçün nəzərdə tutulan ""Safety Check” funksiyasını daimi fəaliyyət  göstərən ayrıca bölməyə çevirib.

 
Oxu.Az lent.az-a istinadən xəbər verir ki, yeni bölməyə artıq dünyanın hər yerindən təhlükəli vəziyyətlər barədə məlumatlar axacaq. Bunun sayəsində köməyə ehtiyacı olan, eləcə də onlara kömək göstərmək istəyən istifadəçilər bu niyyətlərini həyata keçirə biləcəklər.  

 

Şirkətdən dəqiqləşdiriblər ki, yeni bölmə yaxın həftələrdə “Facebook”un veb versiyasının və mobil əlavələrinin bütün istifadəçiləri üçün əlçatan olacaq.  

 

Qeyd etmək lazımdır ki, “Safety Check” bildiriş sistemi bir neçə dəfə qeyri-korrekt çalışıb. Belə ki, 2016-cı ilin dekabrında sistem Talilandda guya partlayış baş verdiyinə dair yalan xəbərdən sonra aktivləşib. Halbuki partlayış 2015-ci ildə baş vermişdi. Bu ilin mayında Moskvadakı qasırğa zamanı isə sistem işə düşməyib və 1 sutka sonra aktivləşib.
L.Ə.
www.oxu.az 
"

"“Android”in yeni versiyası təqdim olundu – VİDEO“Google” şirkəti özünün “Android” əməliyyat sisteminin yeni - 8-ci versiyasını təqdim edib.
Oxu.Az-ın İKT.lent.az-a istinadən xəbərinə görə, bu barədə şirkətin bloqunda məlumat verilib.
“Google” yeni əməliyyat sisteminin adını ənənəsinə uyğun olaraq şirniyyat adlarından seçib. “Android 8.0” “Oreo” adını alıb.  
“Google”dan bildirilib ki, “Android Oreo” daha ağıllı, daha operativ və daha güclüdür. Sistem “təsvirdə təsvir” (Picture in Picture) funksiyası ilə işi sadələşdirir. Belə ki, artıq istifadəçilər eyni anda iki əlavə görə biləcəklər. Bundan başqa, “Android 8.0” çərçivəsində bildiriş sistemi də təkmilləşdirilib və ən vacib əlavələrdən gələn bildirişlər daha operativ olacaq.  
“Android Oreo” avtotamamlama funksiyası ilə təmin edilib, bu isə menyuda asanlıqla hərəkət etməyə və müxtəlif vəzifələr yerinə yetirməyə imkan verəcək. Nəhayət, yeni OC daha etibarlı müdafiə vasitələrinə malikdir və əvvəlkindən iki dəfə daha tez işə düşür, cihaz sahibinin az istifadə etdiyi əlavələrin fon aktivliyini məhdudlaşdırır.
Yeni əməliyyat sistemi ABŞ-da tam Günəş tutulması ilə eyni vaxt təsadüf edib. Bu hadisə yeni əməliyyat sisteminin təqdimat videosunda da əksini tapıb. 

N.О.
www.oxu.az
"

"""Samsung UHD TV Curved"" – adi televizordan daha çox""Televizor həyatımızın əvəz olunmaz bir hissəsidir. Evə gələrkən ilk olaraq biz televizoru yandırırıq, naharımızı televizorla edirik, sevdiyimiz film ilə yuxuya gedirik.  Bəziləri üçün yaxşı televizor fəxr səbəbi və qonaq otağının bəzəyidir, başqaları üçün isə istirahət və əyləncə mənbəyidir.  
""Samsung UHD TV Curved"" özündə sizin bütün istəklərinizi birləşdirir. ""Samsung UHD TV Curved""in  qövsvari forması eyni məsafədə yerləşən baxış nöqtəsindən ekranın bütün sahəsini görmək üçün imkan yaradır ki, bu da öz növbəsində hətta küncdə belə yerləşən detalları daha aydın seçməyi mümkün edir. ""UHD TV Curved""  görmə qabiliyyətinizin qeydinə qalaraq, böyük icazəyə baxmayaraq, gözlərinizi yormur. Yorğun və qızarmış gözlərə son, indi sizə, sadəcə, televizor seyrindən zövq almaq qalır!
Yeni funksiyaların və texnologiyaların tətbiqi izləyicini vizual effektlərlə əhatə edərək ekranda baş verən atmosferə dalmasını təmin edir.  Belə ki, Auto Depth Enhancer texnologiyası kontrastlığı yaxşılaşdırmaq üçün nəzərdə tutulub ki, bu da öz növbəsində həcmli təsvir yaradaraq dərinlik hissinin artırılmasına kömək edir. Bu, necə işləyir? Təsvir obyektlərə bölünür.
Sonra bu obyektlərin ön, ya arxa plana və ya fona aid olması təyin olunaraq hər birinə müəyyən kontrastlıq alqoritmi tətbiq olunur. Bununla da daha həcmli və dərin görüntü effektli təsvir əldə edirsiniz. ""Samsung UHD TV Curved"" spesifikasiyasında Active Crystal Color funksiyası vardır ki, onun sayəsində görüntünün rəng palitrası genişlənir və ekranınızda olan kontent daha da canlı görünür. ActiveCrystalColor texnologiyası  daxil olan siqnalı incələyərək verilən təsvirin parlaqlığı və rəng ötürülməsini artırır. Eyni zamanda, bu texnologiya işıqlandırmanın yaxşılaşdırılması sayəsində qırmızı və yaşıl rəngi gücləndirərək, dolğun rəng ötürməsini təmin edir. 
""Samsung UHD TV Curved""in inanılmaz parlaqlığı HDR texnologiyası vasitəsilə təmin edilir. High Dynamic Range və ya genişlənmiş dinamik diapazon ekranda olan görüntünün keyfiyyətinin real görüntünün keyfiyyətinə maksimal şəkildə yaxınlaşdırılmasını təmin edir. İnsan gözü sürətlə dəyişən qaranlıq və işıqlı mühitlərdə eyni anda nisbətən az detal seçə bilir, lakin göz bəbəyimiz işıqlandırılma şəraitinə uyğunlaşandan sonra görmə həssaslığı 3 dəfə artır. Belə ki indi HDR funksiyası sayəsində həm qaranlıq, həm də işıqlı səhnələrdə hətta ən xırda detalı belə asanlıqla görə biləcəksiniz.
Qeyd etmək lazımdır ki, ""Samsung UHD TV Curved"" televizoru görüntü keyfiyyətini avtomatik yaxşılaşdıran innovasiya texnologiyası ilə təchiz olunub. Bu televizorlar keyfiyyətindən asılı olmayaraq, seyr etdiyiniz hər bir videogörüntünü Ultra High Definition keyfiyyətinə yaxın olan təsvirə qədər yaxşılaşdırma imkanı yaradır. Hazırkı dövrdə Azərbaycanda UHD formatında yayım mövcud olmadığına baxmayaraq, bu funksiya daxil olan siqnalın keyfiyyətini maksimal şəkildə yaxşılaşdırmağa qadirdir. Belə ki, UHD formatında olan görüntünün FHD TV-dən nə qədər fərqləndiyini asanlıqla hiss edəcəksiniz.
Yeni ""UHD TV Curved"" televizorları ilə dünya sizə daha yaxındır. Televizor sizin rahatlıqla onlayn kontentdən istifadə etməyiniz üçün Wi-Fi modul ilə təchiz olunub. Smartfon və ya flaş kartınızda olan məlumatlarınıza da  televizor ekranında baxa bilərsiniz. 
Qövsvari forması və metal əlavələri olan zərif görünüşlü ""Samsung UHD TV Curved"" televizoru həm də evinizin interyerini bəzəyəcək dekor elementidir. 
""Samsung UHD TV Curved"" televizorları haqqında əlavə məlumatı: Baku Electronics, Kontakt Home, Maxi.az, Optimal və Soliton mağazalar şəbəkəsindən əldə edə bilərsiniz. 
www.oxu.az 
"

"""YouTube"" ""Təcili xəbərlər"" bölməsini istifadəyə verib""YouTube"" xidməti yeni ""Təcili xəbərlər"" bölməsini istifadəyə verib.
Oxu.Az lent.az-a istinadən xəbər verir ki, yeni bölmə istifadəçi marağını artırmağa yönəlib. Belə ki, bir çox istifadəçi üçün bu gün ""YouTube"" bir videodan digər videoya keçmək üçün platformaya çevrilib. Lakin digər platformalarla müqayisədə ""YouTube""un xəbər lenti daha mürəkkəb hala gəlib. “Təcili xəbərlər” xidmətə maraqlı əlavə olacaq.
""YouTube"" böyüdükcə, onun kontentinin mənbəyi tanınmış bloqerlər olur. Bundan başqa, böyük miqdarda müəllif şərhləri olan kontentlər xüsusi populyarlıq əldə edib.
""YouTube"" xidmətinin baş direktoru Süzan Voyçitski bildirib ki, 2017-ci ilin iyun ayında saytda rekord qeydə alınıb. Mobil telefonlardan 60 dəqiqə ərzində 1,5 milyard saat video izlənib.
L.Ə.
www.oxu.az 
"

"Növbəti İKT qrant müsabiqəsində kompleks ekspertiza mərhələsinə yekun vurulubAzərbaycan Respublikası Nəqliyyat, Rabitə və Yüksək Texnologiyalar Nazirliyinin tabeliyində İnformasiya Texnologiyalarının İnkişafı Dövlət Fondunun 10 aprel 2017-ci il tarixində elan etdiyi növbəti qrant müsabiqəsində kompleks ekspertiza mərhələsinə yekun vurulub. 
Kompleks ekspertizaya təqdim olunmuş 150 layihədən 71-i müsbət rəy alıb. Müsbət rəy almış layihələr yekun qərarın verilməsi üçün Fondun Müşahidə Şurasına təqdim ediləcək. Şuranın növbəti iclasının yaxın vaxtlarda keçiriləcəyi gözlənilir.
Qeyd edək ki, müsabiqə çərçivəsində Fonda 172 layihə təqdim edilib. Təqdim edilmiş layihələrin ilkin ekspertizası zamanı qrant müsabiqəsinin prioritet istiqamətinə uyğun olmayan 22 layihə kompleks ekspertiza mərhələsinə qəbul edilməyib. 
www.oxu.az 
"

"“Facebook”un xəbər lenti yeniləndi“Facebook” dizaynerləri sosial şəbəkənin vizual olaraq daha yaxşı görünməsi və istifadəçilər tərəfindən yaxşı qarşılanması üçün xəbər lentini yeniləmək qərarına gəliblər.  
Oxu.Az lent.az-a istinadən xəbər verir ki, 2 milyarda yaxın istifadəçisi olan sosial şəbəkənin dizaynı üzərində mütəmadi olaraq təcrübə aparılır. Ancaq bu dəyişikliklər “Facebook” istifadəçiləri tərəfindən çox vaxt mənfi qiymətləndirilir.  
Son olaraq tərtibatçılar parlaqlığı və mətnin şriftini yaxşılaşdıran yenilənmə aparıblar. Bu, istifadəçilərin xəbərləri daha asanlıqla oxumasına və gözlərinin daha gec yorulmasına şərait yaradacaq. Təkcə mətn deyil, “like” hissəsi də böyüdülüb.
İstifadəçilərin gözlədikləri əsas yenilənmələrdən biri isə profil fotolarının görünüşüdür. Bundan sonra onlar dairəvi olacaq.
L.Ə.
www.oxu.az 
"

"Azərbaycanlı gənclər kinosevərlər üçün sosial şəbəkə yaratdılarÜç azərbaycanlı gənc - Rasim Əliyev, Teymur Bağırlı və Tural Qurbanov kinosevərlər üçün sosial şəbəkə yaradıblar. “Raters” adlı sosial şəbəkə avqust ayının 17-də “İOS” platformasında designnominees.com tərəfindən günün “app”ı seçilib.
Oxu.Az xəbər verir ki, “Raters” - inandığınız insanların rəylərinə istinad edərək maraqlı kinoları tapmaq üçün sadə və əyləncəli yoldur. Kinoları siyahınızda yadda saxlaya, xoşunuza gələnləri dostlarınızla bölüşə və digərlərinin hansı kinoya baxdıqlarını öyrənə bilərsiniz.
Qeyd olunan linkdən daha ətraflı məlumat əldə edə bilərsiniz: http://ratersapp.com/

A.S.
www.oxu.az
"

"“Google” axtarış nəticələrində videoların önbaxışını göstərməyə başlayıbABŞ-da “Android” sistemi ilə işləyən smartfonların sahibləri “Google Chrome” brauzerinin yeni versiyasında axtarış nəticələrində videoların önbaxışının avtomatik, amma səssiz göstərilməsinin şahidi olublar.
Oxu.Az ICTnews-a istinadən xəbər verir ki, hazırda sözügedən yenilik yalnız ingilis dilli çarxları dəstəkləyir və ABŞ ərazisində işləyir. Ancaq yaxın gələcəkdə bütün dünyada əlçatan olacaq. Həmçinin “iOS” sistemi ilə işləyən cihazlarda videoların önbaxışını görmək mümkün olacaq.
Qeyd etmək lazımdır ki, yeni funksiya yalnız “Wi-Fi” moduluna qoşulma zamanı işləyəcək ki, istifadəçinin internet trafiki boş yerə sərf olunmasın. Həmçinin sazlamalardan videoların avtomatik göstərilməsini deaktiv etmək olar.
L.Ə.
www.oxu.az 
"

"""Microsoft"" şirkəti masaüstü ""Skype"" xidmətinə bir neçə gözlənilən funksiya əlavə edib""Microsoft""un mütəxəssisləri ""Skype"" xidmətinin fərdi kompüterlər üçün beta versiyası üzərində sınaqlara başlayıblar. Bu barədə korporasiyanın rəsmi bloqunda məlumat verilib. ""Skype"" servisinin yeni masaüstü versiyasında əvvəllər yalnız messencerin mobil versiyasında mövcud olan funksiyalar istifadəyə verilib.
Oxu.Az ICTnews-a istinadən xəbər verir ki, bundan başqa, proqramın dizaynı üzərində xeyli iş görülüb.
İndi, məsələn, sadəcə ""@"" simvolu vasitəsilə istifadəçilərin adını sadalamaqla konfranslarda onları xatırlamaq olar. Bu özəllik əvvəllər yalnız ""Skype"" xidmətinin ""iOS"" və ""Android"" mobil əməliyyat sistemlərində əlçatan idi.
Yeni masaüstü ""Skype"" servisi dəyişilmiş bildirişlər paneli, həmçinin qalereya (indi mesajlarda göndərilmiş sənəd, istinad və media faylları asanlıqla tapmaq mümkündür) əldə edib.
Daha bir yenilik qrup zəngləri ilə bağlıdır. İndi sadə manipulyasiyaların köməyi ilə reaksiyalarla mübadilə etmək mümkündür.
Yeni ""Skype""ın ilkin versiyası hələlik yalnız ""Skype Insider"" proqramının iştirakçılarına əlçatandır, ancaq tezliklə hamı yeni  messenceri yükləyə biləcək.
L.Ə.
www.oxu.az 
"

"Mütəxəssislər BMT-dən silahlı robotları qadağan etməsini tələb etdi Dünyanın 26 ölkəsini təmsil edən 116 mütəxəssis BMT-yə müraciət edərək avtonom silah sistemlərinin işlənib hazırlanması və istifadəsinin qadağan olunmasını istəyib. 
Oxu.Az lent.az-a istinadən xəbər verir ki, müraciət müəllifləri arasında “SpaceX” və “Tesla” şirkətlərinin yaradıcısı İlon Mask və süni intellekt üzrə tədqiqatlar aparan “DeepMind” şirkətinin təsisçisi Mustafa Süleyman da var.
Mütəxəssislər xəbərdarlıq edir ki, insanın iştirakı olmadan savaş apara biləcək robot texnologiyasının inkişafı üzrə ölkələrin mümkün yarışı dünya tarixində bu sahədə üçüncü inqilaba səbəb ola bilər (Birinci inqilab barıtın, ikinci inqilab isə nüvə silahının icad olunması sayılır). “Yeni silah tipi terrorçular və diktatorlar tərəfindən dinc əhaliyə qarşı istifadə oluna bilər. Bundan başqa, hakerlərin də bu silah sistemlərinə müdaxilə edərək onlardan yolverilməz məqsədlər üçün istifadə etməsi mümkündür”, - deyə müraciətdə bildirilir.
Qeyd edək ki, məktub Melburnda süni intellekt məsələləri üzrə beynəlxalq konfransın açılışı ərəfəsində BMT-yə göndərilib. “The Guardian” yazır ki, avtonom letal silahlar artıq mövcuddur. Belə ki, “Samsung”un işləyib hazırladığı yeni SGR-A1 növbətçi-robotu atəş açmaq barədə müstəqil qərar verməyə qadirdir. Qatil robotlar barədə işlər ABŞ və Rusiyada da aparılır.
L.Ə.
www.oxu.az 
"

"""WhatsApp Web""də yeniliklər başlayır - FOTO ""Whatsapp""a kompüterdən daxil olan istifadəçilər artıq status yeniləmələrini görə, statusu dəyişə biləcəklər. Artıq bunun üçün telefon lazım deyil.
Oxu.Az Türkiyə mətbuatına istinadən bildirir ki, yenilik sayəsində istifadəçilərin dostlarının paylaşdığı foto və videoları görməsi, ""WhatsApp Web""də video, şəkil yükləməsi mümkün olacaq. 











L.Ə.
www.oxu.az 
"

"5 yaşlı uşaqdan NASA-nı heyrətləndirən məktubBeş yaşlı bir uşaq ABŞ-ın kosmik proqramlara məsul departamentinin, eləcə də NASA yetkililərinin diqqətini çəkən bir məktub yazıb.
Oxu.Az Teleqraf.com-a istinadən xəbər verir ki, azyaşlı məktuba özünün çızdığı raket eskizini əlavə edib.
Onun fikrincə, düzəltmək istədiyi “uçan maşın” indiyədək icad olunanların hamısından daha sürətli gedəcək. 5 yaşlı uşaq bildirib ki, əsl kosmonavt olmaq onun çoxdankı arzusudur: “NASA, mən sizə məktub göndərirəm. İstəyirəm biləsiz ki, düşündüyüm raket artıq hazırdır. Xahiş edirəm, onu mənim eskizim əsasında quraşdırasınız. Və onu kosmosa, astronavtlara göndərin. Mən də öz raketimlə kosmosa uçacam. Mən əsl kosmonavt olmaq istəyirəm”.
Uşağın atası deyib ki, oğlu onun “dahi” ideyası üçün rəsmi təşəkkür cavabı gəldiyini biləndə sevincindən “dəli olub”.
NASA-nın reaktiv mühərriklər laboratoriyasının mühəndisi Kevin İdrisə cavabında belə yazıb: “Raket dizaynınız üçün sizə çox təşəkkür edirik. Bu, əladır! Belə bir raketi yalnız gələcəkdə əsl pilot ola biləcək böyük kosmonavt yarada bilər. Belə davam et!”
O, onu da bildirib ki, oğlu NASA-dan gələn məktubu təkrar-təkrar oxuyub. Və o, səbirsizliklə sentyabrı gözləyir ki, məktubu sinif yoldaşlarına və müəllimlərə göstərsin.
A.M.
www.oxu.az
 
"

"“Instagram”dan yeniliklər gəldi – FOTO“Instagram”ın son yenilənməsində şərhlərə və onlara aid cavablara foto ilə video əlavə etmək funksiyası gəlib.
Oxu.Az Technote-yə istinadən xəbər verir ki, bir neçə gün öncə “Instagram” şərhlər bölməsinin təsvirini dəyişmişdi.
Yenilənmiş şərh bölməsi çox rahat şəkildə reallaşdırılıb. Bundan sonra kimsə sizin şərhinizə cavab versə, həmin cavab bildiriş siyahısına deyil, ismarıclar bölməsinə bərkidilir. Bundan başqa, şərhlərə cavab olaraq foto və video da əlavə etmək imkanı var.
Həmçinin, istifadəçilər bundan sonra “Direct”də hər hansısa bir ismarıcı digər insanlara göndərə bilərlər.:
“Bundan sonra sizin cavabınız avtomatik olaraq təsvirləri özündə birləşdirəcək. Sadəcə olaraq cavablandırmaq düyməsinə klik edərək kameraya daxil olun və selfi çəkərək onu ismarışınıza birləşdirin”, – deyə “Instagram”ın rəsmi bloqunda qeyd olunub.
Daha bir yenilik isə ondan ibarətdir ki, istifadəçilər bundan sonra öz fotolarını müxtəlif təsvirlərlə birləşdirə, onlara effektlər əlavə edə biləcəklər. “Instagram”a gələn bu yeniliklər həm Android, həmdə iOS sistemləri üçün aktivdir.








S.B.
www.oxu.az
"

"Hakerlər ""iPhone""u sındırmağın yeni üsulunu tapıblar – VİDEOÇinli hakerlər ""iPhone""un müdafiə sistemində zəiflik tapıblar.
Oxu.Az Lenta.ru-ya istinadən məlumat verir ki, bu zəiflik sayəsində smartfonu pin-kod seçmə üsulu ilə sındırmaq mümkündür. ""Apple"" istifadəçiyə pin kodu düzgün daxil etmək üçün bir neçə cəhd imkanı verir, lakin smartfonu bərpa rejiminə keçirən zaman bu cəhdlərin sayı məhdudlaşmır. Belə vəziyyətdə hakerlər brutforsdan (mümkün parolun seçilməsi üsulu) istifadə edirlər.
Bir dördrəqəmli kodun tapılmasına 20 saata yaxın vaxt lazımdır. Çinlilər bunu avtomatik rejimdə və cəmi 15 saniyəyə edə biləcək qurğu icad ediblər. Bu qurğunun qiyməti 500 dollardır və eyni zamanda 3 smartfona qoşula bilər. 

 
E.C.
www.oxu.az
"

"Kosmosa 3D printerlə hazırlanmış peyk göndərilibBeynəlxalq Kosmos Stansiyasında (BKS) fəaliyyət göstərən rus kosmonavtlar 3D printerlə hazırlanmış ilk peyki kosmosa göndəriblər.
Oxu.Az AZƏRTAC-a istinadla xəbər verir ki, Fyodor Yurçikin və Sergey Ryazanskiy stansiyada həyata keçirdikləri altı saatlıq yürüş zamanı kosmosa beş nanopeyk göndəriblər. Peyklərdən birinin örtüyü və batareya qutusu 3D printerlə hazırlanıb. Kosmonavtların məqsədi 3D printerlə hazırlanmış peyk hissələrinin kosmos şəraitində necə reaksiya verəcəyini müşahidə etmək olub.
Sibirin Tomsk Politexnik Universitetində hazırlanmış peyklə kosmosa müxtəlif dillərdə salam da göndərilib. 4,5 və 10 kiloqram ağırlıqlarında olan peyklərin 5-6 ay orbitdə olması gözlənilir.
www.oxu.az
"

"“Skype”ın kompüter versiyasında yeniliklər edildi “Skype”ın kompüter (destkop) versiyası üçün çoxdan gözlənilən yenilənmələr həyata keçirilib.
Oxu.Az lent.az-a istinadən xəbər verir ki, daha əvvəl ancaq ""Android"" və iOS platformalarındakı cihazlarda istifadəsi mümkün olan funksiyalardan bütün masaüstü kompüter istifadəçiləri də istifadə edə biləcəklər.
İstifadəçilər ən orijinal yenilənmələrdən biri kimi qrup çatında həmsöhbətin xatırladılması imkanını qeyd ediblər. Bu funksiyadan yararlanmaq üçün “@” işarəsindən istifadə etməklə istifadəçinin adını (yuzerini) yazmaq lazımdır.
Xidmətdə ənənəvi dizayn yenilənməsi də baş verib. “Skype”ın bildirişlər panelində artıq daha öncə göndərilən sənədləri, audio və video faylları, həmçinin keçidləri də tapmaq mümkün olacaq.
İstifadəçilər reaksiyaların mübadiləsinə imkan verən genişləndirilmiş qrup zənglərindən də xeyli razıdır.
Xatırladaq ki, daha əvvəl “Microsoft” korporasiyası “Skype”a pul göndərmək funksiyasını da əlavə edib. Hazırda bu yenilikdən ancaq mobil cihazların istifadəçiləri yararlana bilirlər. Ancaq sınaq rejimi başa çatdıqdan sonra funksiya xidmətin kompüter versiyalarında da istifadəyə verilə bilər.
L.Ə.
www.oxu.az 
"

"Bakının daha bir parkında pulsuz “Wi-Fi” işə salındı“Bakı Telefon Rabitəsi” MMC pulsuz “Wi-Fi” xidmətinin əhatə dairəsini Hüseyn Cavid parkınadək genişləndirib.
Oxu.Az xəbər verir ki, bu barədə Trend-ə telekommunikasiya bazarındakı mənbə məlumat verib.
Simsiz internet şəbəkəsinin genişləndirilməsi üzrə işlər mart ayından “İctimai Wi-Fi” layihəsi çərçivəsində aparılır. Hazırda bu şəbəkəyə “İçərişəhər” dövlət tarix-memarlıq qoruğu, Dənizkənarı Milli Park, Heydər Əliyev Mərkəzinin parkı, Qış parkı, Zabitlər, Sahil, Axundov, Sabir və Xaqani bağları daxildir.
Yaxın zamanlarda pulsuz “Wi-Fi” “Dədə Qoqrud” parkında da işə salınacaq.
E.Ə.
www.oxu.az
"

"İnsan səsi ilə hərəkətə gələcək avtomobil patentləşdirilibİnsan səsi ilə hərəkət edəcək və dayanacaq avtomobil patentləşdirilib.
Oxu.Az ictnews.az-a istinadən xəbər verir ki, patentə əlavə edilmiş təsvirdən göründüyü kimi, ""Go"" (Tərpən) və ""Stop now"" (İndi dayan) düymələri yeni panelin mərkəzində yerləşir. Bundan başqa, elektrik şüşə qaldıranı, qapıları bloka salan, işıqlandırma tənzimləyicisi və oturacaq qızdırıcısı düymələri var. Lakin patentə əlavə edilmiş sənədə əsasən, sərnişinlərin belə konsolun köməyi ilə lazımi marşrutu necə təyin edəcəyini başa düşmək olmur.
Ehtimal ki, avtomobil səsli idarəetmə və ya mobil proqram vasitəsilə idarə olunacaq. Həmçinin fövqəladə hal zamanı avtomobili ""Stop now"" düyməsi ilə dayandırmaq mümkün olacaq.
“Google” şirkətinə məxsus “Waymo” şirkəti uzun müddətdir sürücüsüz texnologiyalar üzərində işləyir, amma sözügedən şirkətin işi yalnız proqram təminatının yaradılması ilə məhdudlaşmır. Şirkətin mütəxəssisləri müxtəlif yeniliklər fikirləşir və onu patentləşdirirlər. Belə yeniliklərdən biri avtomobillər üçün yaradılmış futuristik  (gələcəyə istiqamətlənmiş) cihaz panelidir. Bu paneldə sükan və müxtəlif indikatorların əvəzinə bir neçə düymə yerləşdirilib.
İ.F.
 www.oxu.az
"

"Jestləri tanıyan əlcək hazırlanıb - VİDEOLal-kar insanlar tərəfindən istifadə edilən jest dili bir çatışmazlığa malikdir ki, eşidən insanlar bu dili bilmirlər. Mühəndislər onlarla ünsiyyəti asanlaşdırmaq üçün ""ağıllı"" əlcək hazırlayıblar.
Kaliforniya Universitetinin alimləri tərəfindən hazırlanmış “Smart Glove” əl jestlərini tanıyaraq onları mətnə çevirir.
Oxu.Az ICTnews-a istinadən xəbər verir ki, əlcək 9 elastik datçikə malikdir və baş barmaqdan başqa hər bir barmağa iki datçik birləşdirilib. Sensorlar biləkdə yerləşdirilmiş sistem lövhəsinə qoşulub. Sözügedən sistem lövhəsi jest dilinin hərfinə uyğun  gələn barmaqların vəziyyətini tanıyaraq latın əlifbası hərfini generasiya edir.
Jestlər doqquzrəqəmli (datçiklərin sayına görə) kodla kodlaşdırılır, hər bir rəqəm müvafiq barmağın yerləşmə vəziyyətindən asılı olaraq 1 və ya 0 qiymətini ala bilər. Yekun qiymət konkret bir hərfə uyğun gəlir.
Sözügedən əlcək eyni jestləri fərqləndirmək üçün akselerometr və təzyiq datçiki ilə təchiz edilib. Bundan sonra sistem kodları hərflərə çevirir və onları kompüterin ekranında göstərmək üçün “Bluetooth” vasitəsilə göndərir.

L.Ə.
www.oxu.az 
"

"“Amazon” bazara 16 milyard dollar həcmində istiqraz çıxarıb“Amazon” şirkəti bazara 16 milyard dollar həcmində istiqraz çıxarıb.
Oxu.Az lent.az-a istinadən xəbər verir ki, satışdan əldə olunan gəlir sağlam (orqanik) qida satışı üzrə “Whole Foods” supermarketlər şəbəkəsinə dəstək məqsədilə istifadə olunacaq. “Amazon” bu şəbəkəni iyun ayının ortalarında satın alıb.   
“Amazon”un istiqrazlarına tələbat çox böyük olub. Belə ki, daxil olan müraciətlər 49 milyard dollar təşkil edib.
L.Ə.
www.oxu.az 
"

"“Alibaba Group”un gəlirləri 56 faiz artıbİnternet kommersiya sahəsində Çinin nəhəng “Alibaba Group” şirkəti 2017-ci il iyunun 30-da yekunlaşan rübün hesabatını açıqlayıb. 
Oxu.Az lent.az-a istinadən xəbər verir ki, hesabat dövründə “Alibaba Group”un gəlirləri 7,403 milyard dollar təşkil edib ki, bu da 1 il əvvəlki göstəricidən 56 faiz çoxdur. Əsas fəaliyyət növü şirkətə 6,347 milyard dollar gəlir gətirib. Bu isə bir il əvvəlkindən 58 faiz çoxdur.
""Bulud"" hesablamaları seqmentində gəlir 359 milyon dollar olub ki, bu da illik 96 faiz artım deməkdir. “Rəqəmsal daşıyıcılar və əyləncə” maddəsi üzrə gəlir 1 ildə 30 faiz artıb və pul ifadəsində 602 milyon dollar təşkil edib. 
Şirkətin rüb ərzində əməliyyat gəlirləri 2,583 milyard dollar, xalis mənfəəti isə 2 070 milyard dollara bərabər olub. 
Hesabatın tərtibatçıları “Taobao” və “Tmall” də daxil olmaqla, “Alibaba Group” ticarət meydançasının aktiv alıcılarının sayını da hesablayıblar. 12 ay ərzində bu ticarət saytlarının aktiv alıcılarının sayı 466 milyon nəfər qiymətləndirilir. Bir il ərzində bu göstərici 12 milyon nəfər artıb. “Alibaba Group”un ödənişli “bulud” sistemləri istifadəçilərinin sayı bir il ərzində 0,874 milyondan 1,011 milyon nəfərə qədər artıb.
L.Ə.
www.oxu.az 
"

"Ən populyar smartfonların adları açıqlandı – SİYAHI“iPhone 7” və “7 Plus” 2017-ci ilin ikinci rübündə dünyanın ən populyar smartfonu olub.
Oxu.Az-ın xəbərinə görə, bu barədə “Strategy Analytics”in apardığı tədqiqatın nəticələrində bildirilir.
Ekspertlər hesab edirlər ki, aprel ayından iyula qədər 16,9 milyon “iPhone 7” və 15,1 milyon “7 Plus” smartfonu satışa çıxarılıb. Qeyd edilir ki, “iPhone 7” “Apple” smartfonları arasında ən populyardır.
“iPhone”dan sonra “Samsung Galaxy S8” və “S8+“” smartfonları gəlir - müvafiq olaraq 10,2 milyon və 9 milyon tirajla. 
İlk beşliyi isə 5,5 milyon göstərici ilə “Xiaomi Redmi 4A” bağlayır.
S.B.
www.oxu.az
"

"“Google” şirkəti zəif internetə malik regionlarda “Search Lite” proqramını sınaqdan keçirir “Google” şirkəti zəif internetə malik regionlarda tətbiq üçün nəzərdə tutulmuş “Search Lite” proqramının sınaqlarına başlayıb. Hələ ki, bu proqram yalnız İndoneziyada əlçatandır.
Oxu.Az ICTnews-a  istinadən yazır ki, “Search Lite” mobil proqramının funksional imkanları adi krossplatformalı proqramların imkanları ilə oxşardır. Məsələn, istifadəçilər axtarış sorğularını klaviaturadan və ya səslə daxil edə bilərlər. Tərcümə imkanları, “Google News” bölməsinə giriş, lokal informasiyanın göstərilməsi (hava proqnozu və sairə) nəzərdə tutulub. Dizayndakı fərqlər nəzərəçarpandır.
“Search Lite” mobil proqramı iş prosesində az həcmdə trafik sərf edir. 
Bu, “Google” tərəfindən zəif internetə malik ölkələr üçün proqramın yüngül versiyasının istifadəyə verilməsi ilə bağlı ilk cəhd deyil. Ötən il Hindistanda məhdud internet çıxışa malik regionlar üçün nəzərdə tutulmuş “YouTube Go” mobil proqramı istifadəyə verilib.
L.Ə.
www.oxu.az 
"

"“Motorola” şirkəti özü bərpa olunan ekrana malik smartfonu patentləyibÇinin ""Lenovo Group"" şirkətinə məxsus olan ABŞ-ın ""Motorola Mobility"" şirkəti özü bərpa olunan displeyə malik smartfonu patentləyib. ABŞ-ın ""SlashGear"" internet portalının məlumatına görə, aparatdan ayrılan istilik plastik və ya polimer şüşədən hazırlanmış displeydəki xırda cızıqları bərpa edə bilər.
Oxu.Az ICTnews-a istinadən xəbər verir ki, jurnalistlər şirkət tərəfindən ixtira üçün alınmış patentin surətini ələ keçirməyə nail olublar. Yeni smartfon ekrandakı zədələnmənin xarakterini (kiçik çat və cızıq) özü müəyyənləşdirərək bu barədə istifadəçini xəbərdar edəcək.
Şüşənin özünü bərpa etmə prosesi istifadəçinin komandası üzrə işə düşür. Smartfonun yaddaşında ekranın ilkin forması haqda informasiya saxlanılır. Aparata qurulmuş istilik elementi ekranda göstərilmiş sahəni isidir və zədələri bərpa edir.
Lakin yeni texnologiya bütün zədələri (məsələn, tamamilə sınmış ekran) aradan qaldıra bilməyəcək.
L.Ə.
www.oxu.az 
"

"“Facebook”un mobil versiyasının dizaynı dəyişir“Facebook” özünün smartfonlar üçün mobil əlavəsinin dizaynında dəyişiklik etməyə hazırlaşır.  
Oxu.Az lent.az-a istinadən xəbər verir ki, avatarların kənarlarının dairəvi formaya salınması, xidmətin daha sadə naviqasiya ilə təchiz edilməsi və ikonların ölçüsünün böyüdülməsi gözlənilir.
Bundan başqa, çox güman ki, şərh hissəsi genişləndiriləcək və şərhlərdən hansının birbaşa statusa aid olduğunu, hansının isə digər ziyarətçinin şərhinə replika olduğunu müəyyən etmək asanlaşacaq.
“Facebook” mobil əlavəsinin istifadəçiləri yenilənmiş dizaynla bir neçə gündən sonra tanış ola biləcəklər.
L.Ə.
www.oxu.az 
"

" 5G şəbəkələrinə qoşulmaların sayı 1,4 milyarda çatacaq “Juniper Research” analitik şirkətinin proqnozuna görə, 2025-ci ilə dünyada 5G şəbəkələrinə qoşulmaların sayı 1,4 milyarda bərabər olacaq. Lakin qeyd edilir ki, 2019-cu ildə yeni mobil texnologiyanın kommersiya istifadəsi üzrə birinci ildə 5G şəbəkələrinə qoşulmaların sayı təxminən 1 milyon təşkil edəcək.
Oxu.Az ICTnews-a istinadən xəbər verir ki, Çin, ABŞ və Yaponiya 5G şəbəkələrinə qoşulmaların sayı üzrə lider dövlətlər olacaqlar. 2025-ci ilə 5G şəbəkələrinə qoşulmaların ümumi sayının 55%-i bu üç ölkənin payına düşəcək. 
Analitiklər yeni simsiz texnologiyanın rabitənin keyfiyyətinə görə fiber optik xətlə rəqabət aparması üçün mobil operatorlara real iş şəraitində 5G şəbəkələrini genişmiqyaslı sınaqdan keçirməyi məsləhət görürlər.
""Maksimum sürəti və qoşulmanın etibarlılığını təmin edəcək şirkətlərin şəbəkələri “ARPC” (bir qoşulmadan götürülən orta gəlir) üzrə ən yüksək göstəricilərə nail ola biləcək ki, bu da operatorlara “5G” texnologiyasına yatırılmış investisiyalarını geri qaytarmağa imkan verəcək"", – hesabatın müəllifi Sem Beyker deyib.
L.Ə.
www.oxu.az 
"

"Bölgələrdə yaşayan ünsiyyət məhdudiyyətli gənclər üçün “Təlim məktəbi” layihəsinin ilk mərhələsi başa çatdı“Nar” və “Uğur Akademiyası” tərəfindən təşkil edilən bölgələrdə “Təlim məktəbi” layihəsinin ilk mərhəlıəsi başa çatdı. Zaqatalada start verilən layihənin ilk mərhələsi təcrübəli mütəxəssislər və peşəkar psixoloqun iştirakı ilə həyata keçirilib. Təlim iştirakçıları smartfon təmiri, dərzilik və aşpazlıq kurslarında iştirak ediblər. Bölgələrdə bir ilk olaraq həyata keçirilən layihə rayon icra hakimiyyəti və Ailə, qadın və uşaq problemləri üzrə dövlət komitəsinin regional mərkəzi tərəfindən dəstəklənib. 
“Təlim məktəbi” layihəsi “Nar” tərəfindən reallaşdırılan və fiziki məhdudiyyətli gənclərin cəmiyyətə inteqrasiyası üçün nəzərdə tutulan bir layihədir. Layihə çərçivəsində bölgələrdən olan 40 nəfər yerli sakinin iki ay boyunca üç istiqamət üzrə peşə təlimi alması nəzərdə tutulub. Bölgələrdə “Təlim məktəbi” layihəsinin növbəti mərhələsinə önümüzdəki günlərdə Göygöl rayonunda start verilməsi planlaşdırılır. 
“Təlim məktəbi” layihəsi ilk olaraq Bakıda start götürüb və ümumilikdə 75 nəfər tələbənin iştirakı ilə həyata keçirilib. “Nar”-ın təşəbbüsü ilə təmənnasız həyata keçirilən layihənin məqsədi ünsiyyət məhdudiyyətli gənclərin bilik və bacarıqlarını artırmaq, onların gələcək karyeralarına töhfə vermək və mənəvi dəstək göstərməklə cəmiyyətə inteqrasiya etdirməkdir. Təşkilatçılar “Təlim məktəbi”ni bitirən gəncləri diqqət mərkəzində saxlayaraq onların işlə təmin olunmasına yardımçı olur.
Artıq 3 ildən çoxdur ki, “Nar” korporativ sosial məsuliyyət (KSM) strategiyası çərçivəsində fiziki məhdudiyyətli Azərbaycan vətəndaşlarının cəmiyyətə inteqrasiyası istiqamətində müxtəlif addımlar atır. Yerli biznes mühiti üçün nümunə olaraq qeyd etmək lazımdır ki, 11 nəfər ünsiyyət məhdudiyyətli şəxs hazırda “Nar”-ın əməkdaşı olaraq fəaliyyət göstərir. Mobil operator bu qəbildən olan sosial layihələri genişləndirməyi və  bənzər təşəbbüslərə dəstəyi davam etdirməyi nəzərdə tutur.
“Nar”-ın KSM strategiyası haqqında ətraflı məlumatı nar.az internet səhifəsindən öyrənmək olar. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib.  “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. 2,3 milyon istifadəçisi olan “Nar” hazırda ölkə ərazisinin 99%-ni əhatə edən və 6000-dən artıq baza stansiyasından ibarət olan geniş şəbəkəsi ilə abunəçilərinə yüksəkkeyfiyyətli xidmət göstərir.  
www.oxu.az 
 
"

"“Apple” teleserial bazarına daxil olur ABŞ-ın “Apple” korporasiyasının orijinal videokontentin alınması, istehsalı və yayılmasına 1 milyard dollara yaxın pul ayırdığı məlum olub.
Oxu.Az lent.az-a istinadən xəbər verir ki,  bu barədə “The Wall Street Journal” məlumat yayıb. Şirkət özü şərh verməyib.
Qəzetin mənbələri bildiriblər ki, “Apple” 10-a yaxın teleserial ala və hazırlaya bilər. Şirkət ümid edir ki, bu addım baş vitse-prezident Eddi Kyunun müştərilərə “Taxt oyunları” (""Game of Thrones"") keyfiyyətində videokontent təqdim olunması ideyasının həyata keçirilməsinə kömək edə bilər. Kontentin yayılması üçün meydança rolunu “Apple Music” striminq xidmətinin oynaya biləcəyi bildirilir, eyni zamanda, xüsusi olaraq yeni layihə üçün yeni platforma da yaradılması istisna deyil.
Ayrılan büdcəni bu ilin iyununda “Sony Pictures Television“dan “Apple”a keçən Ceymi Erliht və Zak Van Amburq idarə edəcək. Bu şəxslər artıq Hollivud təmsilçiləri ilə görüşlər keçirir, hansı şouların satın alına biləcəyini araşdırır. “Apple” tərəfindən “WGN America” kabel televiziyasının sabiq prezidenti Mett Çerniss də işə dəvət olunub. O, layihənin inkişafına nəzarət edəcək.  
WSJ yazır ki, “Apple”ın bazarda möhkəmlənməsi asan olmayacaq. Çünki bu bazarda “Amazon” və “Netflix” dominantlıq edir və onların bu sahədə büdcələri 1 milyard dolları ciddi şəkildə aşır. Belə ki, “Amazon” bu il bu sahəyə 4,5 milyard, “Netflix” isə 6 milyard dolar büdcə ayırıb. Hələ üstəlik, “Facebook” da bazara girir. Avqustun 9-da şirkət “Facebook Watch” xidmətini təqdim edib və burada seriallar, idman tədbirləri yayımlanacaq.
”Apple”ın “iTunes” vasitəsilə film və teleserial satışı sahəsində biznesi var, lakin şirkət bu sahədə aylıq abunəyə malik videoxidmətlərin ciddi rəqabəti ilə üzləşib. 2016-cı ilin yekunlarına əsasən “iTunes” şirkətə 4,1 milyard dollar qazandırsa da, “Apple”ın film satışı və prokatı sahəsində bazar payı 2012-ci ildəki 50% səviyyəsindən 35%-ə enib.
L.Ə.
www.oxu.az 
"

"“Facebook” saxta xəbərlərlə mübarizə aparacaq“Facebook” sosial şəbəkəsi yayılan saxta xəbərlərlə mübarizə üsullarını gücləndirməyi planlaşdırır.
Oxu.Az-ın Trend-ə istinadla məlumatına görə, “Facebook” məlumatların doğruluğunun yoxlanılması məqsədilə xəbərləri xüsusi faktyoxlama şirkətlərinə göndərəcək.
Bundan sonra yoxlamanın nəticələri orijinal paylaşımın altında nümayiş etdiriləcək.
Qeyd olunur ki, bununla əlaqədar sosial şəbəkə ABŞ, Almaniya və Fransa şirkətlərinə müraciət edib.
Bu funksiya əvvəlcə adıçəkilən ölkələrdə və Niderlandda sınaqdan keçiriləcək.
Bir neçə gün öncə “Facebook” sosial şəbəkəsində yayılan vurisla bağlı Trend-ə açıqlama verən Azərbaycan İnternet Forumunun prezidenti Osman Gündüz də eyni mövzu istiqamətində maraqlı fikirlər səsləndirib.
O.Gündüz vurğulayıb ki, virusun yayılmasında məqsəd müxtəlif ola bilər: “Ola bilər ki, bu virus istifadəçilərin şəxsi məlumatlarını, şifrələrini ələ keçirmək üçün yayılsın. Həmçinin insanların vaxtını almaq, Azərbaycanda sosial medianın fəaliyyətini ağırlaşdırmaq, lazımsız, saxta informasiyaları dövriyyəyə salmaq məqsədilə də yayıla bilər”.
O.Gündüz hesab edir ki, virusun Ermənistan tərəfindən də yayıldığını güman etmək olar.
A.S.
www.oxu.az
 
"

"“WhatsApp”, “Viber” və “Telegram” messencerlərini vahid çatda birləşdirən proqram təminatı hazırlanıbRusiyanın “Voximplant” şirkəti tərəfindən hazırlanmış proqram məhsulu müxtəlif messencerlərdə yazışmanı vahid çatda birləşdirməyə imkan verir. Məhsul biznes üçün nəzərdə tutulub və müştərilərlə intensiv yazışmanı təmin etməlidir. Sözügedən proqram messencer deyil. Proqramçılar öz həllini ""messencerlər üçün Uber"" adlandırıblar.
Oxu.Az ICTnews-a istinadən xəbər verir ki, proqram təminatının hazırlanmasına təxminən 1 il vaxt sərf edilib. “Voximplant” şirkətinin mətbuat xidmətindən bildiriblər ki, ""sözügedən həllin yekun dəyərini hesablamaq çətindir, çünki layihə komandası API üzərində tam iş günü işləməyib"". Məhsulun artıq sifarişçiləri var, lakin onların adları gizli saxlanılır. 
Yeni proqramın yaradıcıları qeyd edirlər ki, bir çox şirkətlər gün ərzində müştərilərdən minlərlə mesaj alırlar. Həmin şirkətlərin əməkdaşları bu mesajları ""əllə"" emal etməli olur, yəni müxtəlif messencerlər arasında keçid edirlər və eyni zamanda, ümumi mesaj bazası yaratmalı olurlar. “Voximplant” şirkətinin nümayəndələri əmin edirlər ki, şirkət əməkdaşları gündəlik bu işlərə 1,5 saat vaxt sərf edirlər.
“Voximplant” şirkətinin həlli messencer, sayt və ya smartfon vasitəsilə göndərilmiş mesaj və zəngləri qəbul edir və onları əlaqə mərkəzinin əməkdaşları üçün növbə şəklinə salır. Növbə həm əllə, həm də avtomatik yaradıla bilər. Mesajlar həm ani, həm də təxirə salınmış kimi göndərilə bilər. Platforma “WhatsApp”, “Viber” və “Telegram” messencerlərini dəstəkləyəcək. 
Proqramçıların sözlərinə görə, onların həllindən istifadə kompüter və ya başqa qurğuya yüklənməni azaldır.
L.Ə.
www.oxu.az 
"

"2020-ci ildə bulud bazarının həcmi 200 milyard dolları ötəcək“Synergy Research Group” analitik şirkətinin proqnozuna görə, qlobal bulud bazarının həcmi il ərzində təxminən 23-29% artacaq və 2020-ci ildə 200 milyard dolları ötəcək.
Tədqiqatçıların fikrincə, “IaaS” və “PaaS” ictimai bulud platformaları ən sürətlə inkişaf edən seqmentlərdir. Bu platformalardan əldə olunan gəlir illik 29% artacaq.
Oxu.Az ICTnews-a istinadən xəbər verir ki, idarə olunan fərdi bulud xidmətlərinin satışından əldə edilən gəlir 24%, korporativ ""SaaS"" həllər seqmentinin gəliri isə 23% artacaq.
Bulud hesablamalarına artan tələbat sayəsində bulud məlumat mərkəzləri üçün hiper miqyaslı infrastruktur tədarükçülərinin gəliri illik 11% artacaq. Bu halda korporativ məlumat mərkəzləri üçün avadanlıq və proqram təminatının satış həcmi azalmağa (ildə 2%) davam edəcək ki, bu da lokal sistemlərdəki yüklənmələrin ictimai bulud platformalarına keçirilməsi tendensiyasının inkişafını göstərir.
Bulud xidmətləri üzrə bütün əsas kateqoriyalarda intensiv artım qeydə alınacaq. Verilənlər bazası və əşyalar internetinə hədəflənmiş “IaaS” və “PaaS” xidmətlər arasında ən yüksək dinamika gözlənilir. Analitiklər Asiya-Sakit okean regionunu ən sürətlə inkişaf edən bulud bazarı adlandırırlar. Növbəti yerləri artım tempinə görə EMEA (Avropa, Yaxın Şərq, Afrika) və Şimali Amerika tutur.
L.Ə.
www.oxu.az 
"

"“Facebook” yeni dizaynda“Facebook” şirkəti tərəfindən mobil proqramın dizaynına edilmiş kiçik dəyişikliklər xəbər lenti üzrə naviqasiyanı sadələşdirməli və onu oxumaq üçün daha əlverişli etməlidir.

 
Oxu.Az ICTnews-a istinadən xəbər verir ki, indi nəşrlərə yazılmış şərhlər daha çox müzakirəni xatırladır və şərhlərdən hansının başqa istifadəçilərin fikirlərinə cavab olduğu, hansının isə posta aid olduğunu başa düşmək asandır. Ehtimal ki, sosial şəbəkənin nümayəndələri yad adamları heç olmasa, şərhlərdə bir-biri ilə ünsiyyət qurmağa sövq edirlər.

 

Başqa dəyişikliklər az nəzərə çarpır. Xəbər lentinin başlığı tamamilə göy rəngə boyadılıb. Şirkətin nümayəndələrinin fikrincə belə fonda mətn daha yaxşı oxunur. Yuxarı hissədə yerləşdirilmiş ikonkaların ölçüləri böyüdülüb və onların üzərinə klik etmək asanlaşıb. Qeyd edək ki, yeni xəbər barədə məlumat verən ikonka indi zınqırova oxşayır və post dərc etmiş istifadəçilərin fotosu dairəvi formadadır. ""Bəyən"", ""Şərh"", ""Paylaşmaq"" ikonkaları, həmçinin dəyişikliyə məruz qalıb.

 

Həmçinin sosial şəbəkə üzrə naviqasiya sadələşdirilib.

 

Beləliklə, sosial şəbəkənin görünüşü “Instagram”ı xatırladır. Yeni dizayn bir neçə həftə ərzində istifadəçilərə əlçatan olacaq.
L.Ə.
www.oxu.az 
"

"“Instagram”dan şərhlərlə bağlı yenilik“Instagram” sosial şəbəkəsinin “iOS” və “Android” mobil əməliyyat sistemləri üçün proqramı yenilənib. Əsas yenilik şərhlərin göstərilməsi ilə bağlıdır.
Oxu.Az ICTnews-a istinadən xəbər verir ki, yenilənmiş şərhlər daha əlverişlidir: indi kimsə şərhə cavab yazdıqda həmin cavab tam siyahıya deyil, həmin mesaja bərkidilir.
Bütün yeni cavablar qruplaşdırılacaq və onlara ayrı formada baxmaq mümkün olacaq. Həmçinin onlar bütün istifadəçilərə əlçatan olacaq.
L.Ə.
www.oxu.az
 
"

"Bitkoinin dəyəri “Rosneft”i keçdiBitkoin kriptovalyutasının bazar dəyəri 73,5 milyard dollara çatıb.
Oxu.Az Lent.az-a istinadən xəbər verir ki, bu göstərici “Coin Market Cap” tərəfindən qeydə alınıb.
Avqustun 15-də bir bitkoinin qiyməti 4455 dollar olub. 4 min göstəricisini bitkoin avqustun 13-də ötüb.
Beləliklə, kriptovalyutanın dəyəri Rusiyanın ən iri neft şirkəti olan “Rosneft”in bazar dəyərini keçib. “Rosneft” 53,9 milyard dollar dəyərində qiymətləndirilir.
CNBC-nin məlumatına əsasən bitkoinin, səhmləri birjaya çıxarılsaydı, S&P indeksində 74-cü sırada olardı. 
E.Ə.
www.oxu.az
"

"“Opera” trafikə qənaət edən servisini bağlayıbSon illərdə operatorların internet tarifləri daha əlverişli olub. Bununla belə, yeni nəsil şəbəkələrin tətbiqi ilə əlaqədar istifadə edilən məzmunun həcmi də artır, buna görə trafikin sıxılması üçün servis və proqramlara tələbat yüksəkdir. Buna baxmayaraq, “Opera” şirkəti “Opera Max VPN” servisini bağlayıb.
Oxu.Az ICTnews-a istinadən xəbər verir ki, bu barədə  “Opera” şirkətinin bloqunda yazılıb ki, “Max” servisi şirkətin başqa məhsulları ilə rəqabətdə uduzurdu. Başqa sözlə, proqramçılar ikinci dərəcəli məhsulun dəstəyinə vaxt itirmək istəməyərək onu bağlayıblar. “Opera Max” servisi daha yenilənməyəcək və artıq “Google Play” proqramlar mağazasından çıxarılıb.
Proqramı öncə yükləmiş istifadəçilər sözügedən servisdən hələ ki istifadə edir. Qeyd edək ki, “Opera” istənilən vaxt “Max” servisinin fəaliyyətini tamamilə dayandırmaq hüququna malikdir, ancaq hələlik bu barədə dəqiq məlumat yoxdur.
L.Ə.
www.oxu.az 
"

"Yeni alqoritm internetdə təhlükəsizliyi daha da gücləndirəcəkBiz internetdə daima maraqlı məhsul, xidmət və servis tövsiyələri ilə qarşılaşırıq. Bu tövsiyələr onlayn profillər, axtarış sorğuları, şəbəkədəki aktivlik  və sair əsasında tərtib edilir. Bəzən bu tövsiyələr, həqiqətən, faydalı olur, amma belə istinadlar üzrə keçid edən istifadəçi öz məxfiliyini təhlükə altında qoyur, çünki fərdi məlumatların ötürülməsini təsdiq edir. Lozanna Federal Politexnik Məktəbindən Maksa Taziki bu problemi həll edən alqoritm düşünüb hazırlayıb.
Oxu.Az ICTnews-a istinadən xəbər verir ki, yeni alqoritm real vaxt rejimində internetdə tövsiyə edilmiş məhsulları ifadə edən bu və ya digər linkin üzərinə sıxdıqda üçüncü şəxslərə ötürülmüş informasiyanın tutumunu müəyyən etmək qabiliyyətinə malikdir.
Alqoritm hər bir kliki araşdırır: göndərilmiş məlumatların tutumunu, məxfiliyə potensial təsiri qiymətləndirir. Nəticələr tövsiyə şəklində təklif edilir və istifadəçi linkin üzərinə sıxmaqla bağlı qərara gəlir.
L.Ə.
www.oxu.az 
"

"Azərbaycanda mobil operatorların gəlirləri artıb 2017-ci ilin yanvar-iyul ayları ərzində informasiya və rabitə müəssisələri 958,2 mln.  manatlıq xidmət göstərib ki, onun da 72%-i əhali tərəfindən istehlak olunub.
Oxu.Az Dövlət Statstika Komitəsinə istinadən xəbər verir ki, 2016-cı ilin eyni dövrü ilə müqayisədə informasiya və rabitə xidmətlərinin dəyəri real ifadədə 4,9% artıb, bu sahədə əldə edilmiş gəlirin 81%-i qeyri-dövlət sektorunun payına düşüb. 
Xidmətlərdən əldə edilən gəlirin 49,8%-i və ya 477,0 mln. manatı mobil telefon rabitəsi sahəsində formalaşıb. Xatırladaq ki, yanvar-iyun ayları ərzində informasiya və rabitə müəssisələri 828,4 milyon manatlıq xidmət göstərmişdi. Xidmətlərdən əldə edilən gəlirin 48,1 faizi və ya 398,1 milyon manatı mobil telefon rabitəsi sahəsində formalaşmışdı.
L.Ə.
www.oxu.az 
 
"

"“iPhone 8” belə olacaq – SON DİZAYN + FOTOForbes nəşrinin redaktoru Qordon Kelli “iPhone 8” smartfonunun yeni görüntülərini yayıb.
Oxu.Az-ın xəbərinə görə, o bildirib ki, bu “iPhone 8”nin son dizaynıdır. 
Yeni “iPhone” su keçirməyən korpusa malik olacaq, və qacet naqilsiz enerji yığma sistemi ilə təchiz ediləcək. 
Smartfonun əsas xüsusiyyətləri yeni ikili kamera, çərçivəsiz ekran və naqilsiz enerji yığma sistemidir. “iPhone 8”in arxa hissəsi şüşədən hazırlanacaq.
Bundan əlavə “Apple”  “Home” düyməsindən imtina etmək niyyətindədir. Ehtimal olunur ki, şiirkət barmaq izləri skanerini birbaşa ekrana quraşdıracaq.
“iPhone 8” 2017-ci ilin payızında təqdim olunacaq.























S.B.
www.oxu.az
"

"Bill Qeyts “Instagram”da səhifə açdı“Microsoft”un yaradıcısı Bill Qeyts “Instagram”da səhifə açıb.
Oxu.Az-ın lent.az-a istinadən xəbərinə görə, dünyanın ən zəngin insanının profilində bildirilir ki, o, öz xeyriyyə fondunun fəaliyyəti və öz maraqları barədə danışmaq fikrindədir. 
B.Qeytsin ilk paylaşımı Tanzaniya səfəri ilə bağlı olub. İş adamı 3 foto yerləşdirib və Muxeza əyalətində məktəblilərlə etdiyi nahar barədə məlumat verib.
Qısa müddətdə səhifəni bəyənənlərin sayı 100 mini ötüb. Səhifə (@thisisbillgates) verifikasiya işarəsinə malikdir.
B.Qeyts isə 25 akkauntu, o cümlədən həyat yoldaşı Melinda Qeyts, “Facebook” rəhbəri Mark Zukerberq, “Instagram”ın həmtəsisçisi Mayk Kriger, məşhur tennisçi Rocer Federer, Nyu-Yorkun sabiq meri Maykl Blumberqin, eləcə də, bəzi xeyriyyə qurumlarının səhifələrini izləyir.  
www.oxu.az
"

"“Windows 10” sisteminin yeni variantı təqdim edilib“Microsoft” şirkəti öz əməliyyat sisteminin server və işçi stansiyalar üçün nəzərdə tutulmuş yeni versiyasını təqdim edib. ""Windows 10 Pro for Workstations"" versiyası məhsuldarlıq və təhlükəsizliyin gücləndirilməsi üçün çox yüklənmiş peşəkar sistemlərdə tətbiq edilən bir sıra texnologiyaları dəstəkləyir.
Oxu.Az ICTnews-a istinadən xəbər verir ki, yeni versiya “Microsoft” üçün hazırlanmış server səviyyəli fayl sistemini – “ReFS” (Resilient File System), “NVDIMM-N” enerjidən asılı olmayan əməli yaddaşı, həmçinin kompüterlər arasında “SMB Direct” şəbəkəsi üzrə böyük həcmli məlumatların sürətli mübadilə texnologiyasını dəstəkləyir.
Bundan başqa, yeni versiyanı 4 prosessorlu (adi “Pro” maksimum iki mərkəzi prosessor dəstəkləyir) və 6 terabaytadək (“Pro” versiayda 2 TB-dəkr) əməli yaddaşa malik sistemlərə quraşdırmaq olar.
İşçi stansiyalar üçün nəzərdə tutulmuş “Windows 10 Pro” sistemi sonuncu “Intel Xeon” və “AMD Opteron” prosessorlarını dəstəkləyir. “ReFS” fayl sistemi məlumatların bütövlüyünü qoruyaraq informasiyanın maksimum əlçatanlığını təmin edir. Bu fayl sistemi nəzəri cəhətdən 4,7 zettabaytadək (1 zettabayt 1 milyard terabaytdır) dəstəkləyir.
L.Ə.
www.oxu.az 
"

"Pulsuz WiFi xidmətindən istifadə edən 500000-ci istifadəçi mükafatlandırılıb Nəqliyyat, Rabitə və Yüksək Texnologiyalar Nazirliyinin təşəbbüsü ilə Bakı Telefon Rabitəsi MMC (“Baktelecom”) tərəfindən mart ayından etibarən həyata keçirilən “İctimai İnternet” layihəsi üzrə pulsuz WiFi xidmətindən istifadə edənlərin sayı yarım milyonu (500.000) ötdü. 
Pulsuz WiFi xidmətinin 500000-ci istifadəçisi Bakı şəhər sakini  Aysel Ələsgərova olub.
Bu gün  “Baktelecom” şanslı istifadəçini mükafatlandırıb. 
Qeyd edək ki, ötən həftədən “Pulsuz  WiFi”ın sosial şəbəkədəki səhifəsində start verilən “500000-ci ol, hədiyyəni apar” sloqanı ilə təqdim olunan kampaniya istifadəçi sayının artmasını stimullaşdırıb. 
Məlumat üçün bildirək ki, “İctimai İnternet” şəbəkəsi Dövlət Bayrağı Meydanı da daxil omaqla, Dənizkənarı Milli Park, ""İçərişəhər"" Dövlət Tarix-Memarlıq Qoruğu ərazisi, Heydər Əliyev Mərkəzinin parkı, Sahil, Sabir, Xaqani, Axundov bağlarında, Qış və Zabitlər parkında aktiv edilib. 
Yaxın zamanda Hüseyn Cavid və Dədə Qorqud parkları da pulsuz WiFi xidmətinin əhatə zonasına daxil ediləcək. 
www.oxu.az 
"

"“Facebook” gizli şəkildə Çində xidmət yaradıb “Facebook” gizli şəkildə Çində foto mübadiləsi üzrə əlavə – “Colorful Balloons” xidməti yaradıb.
Oxu.Az lent.az-a istinadən xəbər verir ki, bu barədə “The New York Times” məlumat yayıb. 
Əslində, “Colorful Balloons” Çinin “App Store”unda bu ilin mayından mövcuddur. Xidmət və onun tərtibatçısı “Youge Internet Technology” şirkəti “Facebook”la əlaqəsini açıq bildirmir, lakin xidmətin rəhbəri Çjan Tszinmey Çinin sosial şəbəkələrinin nümayəndələrinin tənzimləyici orqanla görüşündə “Facebook”un Çindəki nümayəndəsi Van-Li Mozerlə yanaşı oturub.
Çində 2009-cu ildə blok edilmiş “Facebook”un nümayəndəsi “Colorful Balloons”la əlaqələrini təsdiqləməyərək yalnız onu deyib ki, şirkət Çin bazarı ilə maraqlanır və ölkə haqqında daha çox öyrənməyə çalışır.
NYT yazır ki, Çində gizli əlavə buraxmaq “Facebook”un çıxılmazlığını göstərir. Belə ki, şirkət dünyanın ən böyük online bazarı olan Çinə qayıda bilmir.
L.Ə.
www.oxu.az 
"

" “Google Play”də casus proqramı aşkar edilib “Lookout” şirkətinin mütəxəssisləri “Google Play” mobil proqramlar mağazasında casus proqram aşkar ediblər. Ekspertlərin sözlərinə görə, hakerlər “Android” mobil əməliyyat sistemi istifadəçiləri üzərində nəzarət imkanına malik olmaq üçün bu proqramı “Google Play” mağazasına bilərəkdən yükləyiblər.
Oxu.Az ICTnews-a istinadən xəbər verir ki, ümumilikdə “SonicSpy” proqram təminatının üç casus versiyası aşkar edilib. “Soniac”, “Troy Chat” və “Hulk Messenger” təhlükəli proqramlar hesab edilib.
“Google” şirkəti artıq “Google Play”dən zərərverici proqram təminatını silib, amma bir çox istifadəçilər bu proqramları yükləyiblər. Lakin sözügedən proqramlar başqa saytlarda əlçatandır.
L.Ə.
www.oxu.az 
"

"Bir sıra rayonların  internet təchizatında müəyyən fasilələr yaranacaq Regionlarda sürətli və keyfiyyətli internet xidmətlərinin təmin edilməsi üçün  işlər davam etdirilir.
Oxu.Az xəbər verir ki, “Aztelekom” MMC “aztelekom.net” internet provayderinin resurslarının çatışmazlığının aradan qaldırılması, sürətli və keyfiyyətli internet xidmətlərinin təmin edilməsi məqsədilə həyata keçirdiyi layihə üzrə işlər aparır. 
Layihəyə əsasən, şəbəkə infrastrukturunun yenilənməsi və ötürmə qabiliyyətinin yüksəldilməsi üçün daha müasir avadanlıqlar quraşdırılır. 
Sabahdan etibarən Abşeron, Ağdam, Ağsu, Balakən, Cəlilabad, Sumqayıt, Şirvan, Füzuli, Gəncə, Göyçay, Hacıqabul, Kürdəmir, Tərtər, Zaqatala, Lənkəran, Lerik, Masallı, Mingəçevir, Naftalan, Ucar, Daşkəsən, Neftçala, Qax, Qazax, Qobustan, Quba, Xaçmaz, Qusar, Salyan, Samux, Şamaxı, Şəki, Yardımlı rayonları üzrə  işlər aparılacaq. 
Texniki yenilənmə işləri ilə əlaqədar 15 avqust saat  02:00-dan  08:00-dək qeyd olunan rayonlarda internet təchizatında müəyyən fasilələr yarana bilər.
L.Ə.
www.oxu.az
"

"Dünyada 3 milyard insan sosial şəbəkələrdən aktiv istifadə edir Hər gün sosial şəbəkələrdə aktiv istifadəçilərin sayı 1 milyon artır.

 

“The Next Web” nəşrində dərc edilmiş “We Are Social” və “Hootsuite” platformalarının son hesabatına əsasən, sosial şəbəkələrdə aktiv istifadəçilərin sayı 3 milyardı ötüb.

 
Oxu.Az ICTnews-a istinadən xəbər verir ki, hazırda dünyada ən böyük sosial şəbəkə “Facebook”-dur. Bu sosial şəbəkənin auditoriyası 2 milyard aktiv istifadəçidən ibarətdir. Onların 87%-i mobil qurğulardan istifadə edir, 59%-i isə hər gün “Facebook”-a daxil olur.

 

Aktiv istifadəçilərinin sayı 1,5 milyard təşkil edən “YouTube” video platforması bu göstərici üzrə ikinci yerdə qərarlaşıb. Aktiv istifadəçilərinin sayına görə növbəti yerləri “WhatsApp”, “Facebook Messenger” və “WeChat” messencerləri tutublar.

 

“Telegram” messencerinin auditoriyası 100 milyon aktiv istifadəçidən ibarətdir və bu göstərici üzrə “VKontakte” sosial şəbəkəsini geridə qoyur. Bu yaxınlarda Pavel Durov məlumat verib ki, hər gün sözügedən messencerdə 600 min insan qeydiyyatdan keçir.
L.Ə.
www.oxu.az 
"

"Smartfon vasitəsilə orqanizmi diaqnostika etmək olacaq Alimlər tərəfindən smartfon üçün yaradılmış alət vasitəsilə orqanizmi diaqnostika etmək olar.
Oxu.Az ICTnews-a istinadən xəbər verir ki,  ABŞ-da İllinoys Universitetinin alimləri yığcam laboratoriya hazırlayıblar. Bu qurğunun köməyi ilə qan, ağız suyu və sidiyi analiz etmək olar. Bu analiz “TRI” adlandırılıb.

 

Bu yaxınlarda əməkdaşlar bəzi analizlər üçün sözügedən texnologiyadan istifadə ediblər. Analizlərdən biri biomarkeri müəyyənləşdirməli idi, məhz bu göstərici vaxtından əvvəl doğuşa təsir edir, ikinci analiz yeni doğulmuş uşaqlar üzərində aparılır, çünki bu analiz körpənin inkişafının və boyunun normada olub-olmadığını göstərir. Analizlərin nəticəsi adi laboratoriyada aparılmış testlərlə eyni olub.
L.Ə.
www.oxu.az 
"

"Virtual texnologiyaları bazarında real gəlir -  60 milyard ABI Research”in analitikləri yaxın 5 ildə virtual reallıq (virtual reality, VR) texnologiyaların geniş tətbiqini proqnozlaşdırırlar. Mütəxəssislərin qiymətləndirməsinə görə, 2022-ci ildə virtual reallıq texnologiyaları istifadəçilərinin sayı 256 milyon insan təşkil edəcək. Sözügedən bazarda 60 milyarddan çox dollar səviyyəsində gəlir gözlənilir.

 
Oxu.Az ICTnews-a istinadən xəbər verir ki, gəlirin çox hissəsi istehlakçılar tərəfindən yaradılacaq, amma mütəxəssislərin proqnozuna görə virtual reallıq texnologiyaları, həmçinin kommersiya və korporativ seqmentlərdə çox sürətli yayılacaq. Təxmin edilir ki, 2022-ci ildə virtual reallıq sahəsində ümumi dövriyyənin 40%-dən çoxu bu seqmentlərin payına düşəcək. 2015-ci ildə bu göstərici 26% təşkil etmişdi.

 

""Məzmunun əlçatanlığı virtual reallıq sənayesi üçün problemli məsələ olaraq qalır, amma son illərdə bu istiqamətdə, xüsusilə Asiya-Sakit okean regionu və Çində irəliləyiş qeydə alınıb. Sonrakı layihələr və yeni virtual reallıq qurğularının çıxarılması sözügedən texnologiyadan istifadə sahələrini genişləndirərək virtual reallıq qurğularını təhsil, dizayner işi, layihələşdirmə və sairə kimi sahələrdə alətlərə çevirəcək"" –  “ABI Research”-in analitiki Maykl İnue deyib.

 

Mütəxəssis virtual reallıq texnologiyalarına böyük maraq göstərən sahələrə pərakəndə ticarəti, səhiyyə, avtomobil sənayesi, təhsil sahəsi, daşınmaz əmlak, arxitektura, mühəndislik və inşaat işini misal göstərib.
L.Ə.
wwww.oxu.az 
"

"Ən çox istifadə edilən parollar hansılardır? Təhlükəsizlik şirkəti olan ""Keeper"" il ərzində fərqli mənbələrdən 10 milyon parolu analiz edərək ən çox istifadə edilən parolları sıralayıb.
Oxu.Az bizimyol.info-ya istinadən xəbər verir ki, siyahıdakı ilk 10 paroldan 4-ü, ilk 15-i isə 6-sı 6 xarakterdən ibarədir. Əgər siz də bu parollardan birini istifadə edirsinizsə, dəyişməyiniz məsləhətdir.
1. 123456

2. 123456789

3. qwerty

4. 12345678

5. 111111

6. 1234567890

7. 1234567

8. password

9. 123123

10. 987654321

11. qwertyuiop

12. mynoob

13. 123321

14. 666666

15. 18atcskd2w

16. 7777777

17. 1q2w3e4r

18. 654321

19. 555555

20. 3rjs1la7qe

21. google

22. 1q2w3e4r5t

23. 123qwe

24. zxcvbnm

25. 1q2w3e
Artıq 2017-ci ilə gəlib çıxsaq da, texnologiya böyük məsafə qət etmiş olsa da, hələ də insanların %17-i hələ də 123456 parol istifadə edir.
L.Ə.
www.oxu.az 
 
"

"ABŞ spinnerlərlə bağlı xəbərdarlıq etdi ABŞ-ın kütləvi istehlak mallarının sertifikatlaşdırılması ilə məşğul olan dövlət qurumu spinnerlərin zərərləri barədə rəsmi bəyanat yayıb.
Oxu.Az lent.az-a istinadən xəbər verir ki, qurumun saytında yerləşdirilən bəyanatda satıcılara və alıcılara xəbərdarlıq edilir. Bildirilir ki, plastik və metal spinnerlər bəzən parçalanıb dağılır və kiçik uşaqların bu hissələri udması təhlükəsi var. Komissiya spinnerləri ağıza almamağı da tövsiyə edib. 
Batareyalı spinnerlər isə şarj zamanı partlaya bilər, ona görə də komissiya yalnız cihazla birlikdə satılan orijinal naqillərdən istifadə etməyi məsləhət görür.
Qeyd edək ki, son vaxtlar spinnerlər bütün dünyada, xüsusən uşaqlar arasında xeyli populyarlaşıb.
L.Ə.
www.oxu.az 
"

"İki nazirliyin tədris mərkəzləri arasında əməkdaşlıq müqaviləsi imzalanıb Vergilər Nazirliyinin Tədris Mərkəzi ilə Nəqliyyat, Rabitə və Yüksək Texnologiyalar Nazirliyinin tabeliyində olan Elektron Hökumət Təlim-Tədris Mərkəzi arasında təlim sahəsində qarşılıqlı tərəfdaşlıq və gələcək perspektivlərin müəyyənləşdirilməsi ilə əlaqədar əməkdaşlıq müqaviləsi imzalanıb.
10 avqust tarixində Vergilər Tədris Mərkəzinin Şamaxı şəhərində yerləşən inzibati binasında baş tutan imzalama mərasimində Vergilər Nazirliyinin Tədris Mərkəzinin rəisi Əli Həsənov və Elektron Hökumət Təlim-Tədris Mərkəzinin direktor vəzifəsini icra edən Rauf Cabbarov iştirak ediblər. 
Müqavilə tərəflər arasında əsas fəaliyyət istiqamətləri üzrə birgə təlim, seminar və digər tədbirlərin keçirilməsi, mütəxəssislərin mübadiləsi, elmi-tədqiqat işlərinin aparılması, metodiki dəstək və digər sahələr üzrə qarşılıqlı əməkdaşlıq əlaqələrinin yaradılması və inkişafı məqsədi ilə imzalanıb.
Tərəflər əsas fəaliyyət sahələri üzrə elmi və metodiki əməkdaşlığın əsasını qoymaq, vergi qanunvericiliyi və digər vergi məsələləri, informasiya-kommunikasiya texnologiyaları, eləcə də, “Elektron hökümət”,  elektron idarəçilik, elektron dövlət xidmətləri və sahibkarlığın inkişafı mövzularında vergi ödəyiciləri arasında maarifləndirmə işini təşkil etmək, birgə tədbirlər, təlim və seminarlar keçirməyi qərara alıblar. 
L.Ə.
www.oxu.az 
 
"

"Serialın ssenarisini oğurlayan hakerlərə 250 min $ təklif edildiHaker hücumuna məruz qalmış HBO televiziya şəbəkəsi hakerlərə 250 min dollar təklif edib.
Oxu.Az lent.az-a istinadən xəbər verir ki, bu barədə “Variety” saytı şirkətin müvafiq məktubuna əsasən məlumat yayıb. Məktub 27 iyul tarixlidir.
Hakerlərə pul təklifi HBO-ya qarşı irimiqyaslı haker hücumu ilə bağlı videonun yayılmasından sonra edilib. Televiziya şəbəkəsinin etikalı hakerləri həvəsləndirmə proqramı çərçivəsində bu pulu ödəyə biləcəyi bildirilib. HBO məsələni şərh etməyib.
Qeyd edək ki, hakerlər məşhur “Taxt oyunları” serialının 4-cü bölümünü və 5-ci bölümünün ssenarisini, eləcə də, serial ulduzlarının şəxsi məlumatlarını internetdə yayıblar.  
L.Ə.
www.oxu.az 
"

"“Samsung RB33” adi soyuducu deyil, ən yaxın köməkçinizdir”Soyuducu həyatımızın əvəzolunmaz  bir hissəsidir. O, hər bir mətbəxin əsas hissəsi olaraq, bizim ən yaxın köməkçimizdir. Özünüz fikirləşin, biz heç vaxt soyuducu alıb-almayacağımızı düşünmürük, çünki əminik ki, soyuducu hər bir evə lazımdır. Soyuducu alarkən, adətən, istismar müddətinin uzun olması, qənaətcil və tutumluluğu nəzərə alınır. Belə ki, “Samsung”un yeni soyuducuları bu kriteriyalara tam uyğundur. İnverter mühərriki ilə işləyən “RB33” modellərinin iş prosesi axarlıdır və adi soyuducularda olduğu kimi kəskin sönüb/yanma xassəsinə malik deyil. Belə ki, bizim adət etdiyimiz soyuducuların iş prinsipi belədir: onlar işə düşür və soyuducu kamerasını tələb olunan temperatura qədər soyudaraq, sönür və dövriyyə yenidən başlayır. İnverter mühərrikli soyuducular başqa cür qurulub, onlar daim işləyərək şəraitdən asılı olaraq, misal üçün soyuducu qapısı tez-tez açıldıqda və ya hava hərarəti yüksək olduqda, bir müddətlik dövriyyə sayını artırır sonra isə adi iş rejiminə qayıdırlar. İşləmə zamanı elektrik enerjisində kəskin istifadə artımı müşahidə olunmadığına görə siz enerji  sərfiyyatına qənaət edirsiniz. Buna misal olaraq, siz hər dəfə işıq yandırdığınızda ən çox enerji elektrik lampasının volfram “dilinin” qızdırılmasına sərf edilir, buradan da  adət etdiyim lampalar - “közərmə lampası” adlanır. İndi isə, hər dəfə yenidən yanan soyuducunun “qızdırılmasına” nə qədər elektrik enerjisi istifadə edilməsini təsəvvür edin. Beləliklə, “Samsung RB33” soyuducusu sizə elektrik enerjisinə qənaət etməyə kömək edərək, enerji sərfiyyatını 24% azaldır.
“RB33” soyuducusu əlavə olaraq bir xüsusiyyətə də malikdir. O, aşağı buzluqla təchiz olunub. Bu, olduqca rahatdır. Daha çox istifadə etdiyiniz əsas kamera indi hər an əlinizi altında olacaq, istənilən məhsulu tapmaq üçün daha əyilməyə ehtiyac qalmayacaq. Buzluq praktik təşkil edilib, burada məhsulların yerləşdirilməsi üçün rəflər nəzərdə tutulub. Burada siz asanlıqla ət və balıq məhsullarını yerləşdirməklə yanaşı, istədikdə hətta qış aylarında sevdiyiniz dadlardan həzz almaq üçün mövsümi giləmeyvələrdən də dondura bilərsiniz. Belə bir tutumlu buzluq işgüzar xanımlar üçün əsl tapıntıdır. İndi hətta ən çətin iş həftəsi boyunca belə, siz əvvəlcədən hazırladığınız yarımfabrikatların köməyi ilə yaxınlarınızı dadlı yemək çeşidləri ilə sevindirə biləcəksiniz.  Bu yarımfabrikatlar üçün siz hətta ayrıca rəf ayıra bilərsiniz. Əmin olun ki, buzluğunuzda istədiyiniz hər bir məhsula yer çatacaq!
Soyuducunun əsas kamerası da geniş saxlama sahəsi prinsipi üzərində yaradılıb. Burada çəkilə və yığıla bilən rəflər və geniş qapı cibləri kimi, bir neçə əlavə nəzərdə tutulub. Çəkilə bilən rəfin köməyilə siz hətta soyuducunun ən dərinliyində yerləşən bankanı asanlıqla götürüb, istifadə edə bilərsiniz. Geniş qapı cibləri isə sizə rəflərdəki yerə qənaət etməyə kömək edəcək. Yığıla bilən rəf “hündür” və qabaritli məhsulların saxlanması üçün sadə və düşünülmüş həldir. Soyuducunuz dolub və ərzaqları yığmağa yeriniz yoxdur? Sadəcə, rəfi qatlayın  və ya tam olaraq yığın. 
Yay aylarında biz tez-tez evdə olmuruq, istirahətə, pikniklərə yollanırıq və ya uzaq səfərə çıxırıq. Əvvəllər harasa yola düşərkən soyuducunu söndürərək, korlana bilən ərzaqları özümüzlə götürmək məcburiyyətində qalırdıq. Lakin “RB33”  soyuducu ilə sizə ərzaqlarınızın korlana biləcəyi haqda fikirləşmək lazım gəlməyəcək, belə ki, bu modeldə “Tətil” işləmə rejimi nəzərdə tutulub. Bu rejimdə soyuducunun əsas kamerası sönərək, yalnız buzluq işləyir. 
Qeyd etmək lazımdır ki, kəskin dəyişikliklər və detalların yüklənməsi baş vermədiyindən, soyuducunun köhnəlmə müddəti çoxalaraq, onun istismar müddəti daha da uzadılır. İstehsalçı isə inverter mühərrikinə 10 il zəmanət verir. 
İnverter mühərrikli “Samsung” soyuducuları – inverter mühərriki 10 zəmanətli, saxlanma sahəsi rahat təşkil edilmiş və qənaətcil soyuducudur. 
“Digital Inverter Compressor” ilə təchiz olunmuş “Samsung” soyuducuları haqqında ətraflı məlumatı: Baku Electronics, Kontakt Home, Maxi.az və Optimal rəsmi mağazalar şəbəkəsindən əldə edə bilərsiniz. 
www.oxu.az 
"

"Azərbaycan internetin sürəti üzrə neçənci yerdədir?189 ölkə üzrə aparılmış tədqiqat nəticəsində məlum olub dünyanın ən sürətli genişzolaqlı internet, Sinqapur, İsveç və Tayvandadır.
Oxu.Az Technote-yə istinadən xəbər verir ki, bu siyahıda ABŞ 21-ci, Kanada 26-cı, İngiltərə isə 31-ci yerdə qərarlaşıb.
Azərbaycan isə bu siyahıda 102-ci, şimal qonşumuz Rusiya isə 43-cü yerdədir.
Ən zəif internet Burkina-Faso, Qabon və Yəməndədir.
Nəticələrin olduğu tam siyahı ilə bu linkdən tanış ola bilərsiniz.
S.B.
www.oxu.az
"

"İşğal altındakı ərazilərimiz erməni torpaqları kimi göstərilir – VİDEOAzərbaycanın ərazi bütövlüyünə qarşı növbəti təxribat törədilib. 
Oxu.Az-ın Xəzər TV-yə istindən məlumatına görə, mapbox.com və openstreetmap.org adlı naviqasiya sistemlərində Azərbaycanın ərazi bütövlüyü ilə bağlı böyük yanlışlığa yol verilib. 
İnternet istifadəçilərinə təqdim olunan onlayn xəritələrdə Azərbaycanın işğal altında olan əraziləri erməni adları ilə təqdim olunub.
Belə ki, Openstreetmap.org-da Xankəndi Stepanakert, Ağdərə Mardakert, Kəlbəcər Karvacar, Xocavənd Martuni kimi göstərilib. 
Mapbox.com adlı məşhur naviqasiya sistemi isə qondarma Dağlıq Qarabağı xüsusi Respublika kimi əlavə edib. Əraziləri isə sanki erməni torpaqları kimi ermənicə xəritəyə daxil edib.
Bu cür halların qarşısını almaq üçünsə ilk növbədə belə səhvlərin fərqinə varan vətəndaşlardan fəallıq tələb olunur.
Xəritələrdəki səhvi aradan qaldırmaq üçün ilkin müraciəti etdik. Lakin problemin həlli üçün daha çox insanın iradı tələb olunur.
Sözügedən naviqasiyaları həm “web”, həm də mobil versiyada istifadə etmək olur. İstər səhv olsun, istərsə də qərəzli, məşhur naviqasiya proqramlarının buna yol verməsi proqramın dəqiqliyini şübhə altında qoyur.

S.B.
www.oxu.az
"

"“Elektron hökumət” portalına yeni xidmət inteqrasiya edilibNəqliyyat, Rabitə və Yüksək Texnologiyalar Nazirliyi Məlumat Hesablama Mərkəzinin operatoru olduğu “Elektron hökumət” portalına “Azərsu” Açıq Səhmdar Cəmiyyətinin “Elektron müraciət” adlı yeni elektron xidməti inteqrasiya olunub. Bu xidmət vasitəsilə fiziki və hüquqi şəxslər müraciətlərini (ərizə və şikayət) bundan sonra elektron formada göndərə bilərlər.
Xidmətdən necə istifadə etmək olar?
Portala autentifikasiya vasitələrindən biri ilə daxil olduqdan sonra əsas səhifədə “Bütün xidmətlər” bölməsini seçin. Daha sonra “Azərsu” Açıq Səhmdar Cəmiyyətinin təqdim olunan xidmətləri içərisindən “Elektron müraciət” adlı xidməti seçin. 
Açılan səhifədə “Su kanal idarələri”, yaxud “İdarəetmə aparatı” olaraq müraciət edilən təşkilatı, həmçinin müraciət edilən səlahiyyətli şəxs və ya müraciət edilən struktur vahidini seçib “Müraciət et” düyməsinə sıxın.
Növbəti səhifədə ad, soyad, ata adı, FİN kod və ünvanınızı qeyd edib, ərizə, yoxsa şikayət olmaqla, müraciətin növünü və müraciət etmə səbəbini seçin. Telefon nömrəsi, poçt ünvanı və müraciətlə bağlı qeydləri əlavə edib, müraciətlə əlaqəli sənədlərin təqdim edilməsinə zərurət yarandıqda isə “Fayl əlavə edin” bölməsindən sənədləri sistemə yükləyin. Bundan sonra “Müraciət et” düyməsini aktivləşdirməklə müraciətinizi göndərmiş olacaqsınız.
Göndərildikdən sonra müraciətinizin qeydiyyata alınması və nömrəsi barədə bildirişi ekranda görəcəksiniz.
Qeydiyyata alındıqdan sonra müraciətiniz “Azərsu” Açıq Səhmdar Cəmiyyətinin müvafiq struktur vahidinə icraya yönləndirilir. Müraciətin nəticəsi haqda məlumat isə vətəndaşın anketdə qeyd etdiyi elektron poçt ünvanına göndərilir. 
Qeyd edək ki, “Azərsu” Açıq Səhmdar Cəmiyyətinin “Elektron hökumət” portalına inteqrasiya edilən xidmətlərinin sayı 10-a çatdırılıb.
L.Ə.
www.oxu.az 
"

"Erməni ordusunda tüğyan edən özbaşınalıqdan bəhs edən animasiya hazırlandı – VİDEO Ermənistan-Azərbaycan, Dağlıq Qarabağ münaqişəsi barədə “Özgə saatı” adlı animasiya çarxı hazırlanıb. 
Müəlliflər qeyd ediblər ki, çarxda cəbhənin təmas xəttində Ermənistan Silahlı Qüvvələrinin mütəmadi olaraq  yaratdıqları təxribatlar, erməni ordusundakı özbaşınalıq və ölüm halları, erməni məmurlarının münaqişədən necə faydalanmaları, öz oğlanlarının özgə torpaqda ölmələrinə etiraz edən erməni analarının aksiyaları və ermənilərin Ermənistandan miqrasiya etmələri əks olunub. 
Çarxda erməni hərbçisinin işğal edilmiş ərazidə Azərbaycana məxsus saatı qarət zamanı götürməsi və bu qarətin ona xoşbəxtlik əvəzinə ölüm bəxş etməsi nümayiş etdirilir.
Eyni zamanda, çarxda zəbt edilmiş ərazilərdə yerləşən bir sıra Azərbaycana məxsus tarixi abidələrin 3D qrafikalı animasiyaları hazırlanıb. 3D animasiyada həmçinin ermənilərin cəbhənin təmas xəttində törətdikləri təxribatların qarşısını almaq məqsədilə Azərbaycan Silahlı Qüvvələri tərəfindən erməni hərbi helikopterinin və zenit-raket kompleksinin məhv edilməsi kadrları da yığılıb. 
Çarxın hazırlanmasında əsas məqsəd Ermənistan-Azərbaycan münaqişəsi barədə həqiqətləri dünya ictimaiyyətinə çatdırmaqdır.  
Bu videoçarx Azərbaycan Respublikası Prezidenti yanında Qeyri-Hökumət Təşkilatlarına  Dövlət Dəstəyi Şurasının yardımı ilə “Addım” GİM İctimai Birliyinin həyata keçirdiyi “Ermənistan-Azərbaycan Sülh Platforması 3D qrafikalı animasiyada” layihəsi çərçivəsində hazırlanıb. “Addım” Gənclərin İnkişaf Mərkəzi İ.B. çarxın hazırlanıb ərsəyə gəlməsində köməlik edən hər kəsə minnətdarlığını bildirir. 

E.Ə.
www.oxu.az
"

"Ən çox fırlanan spinner yaradıldıYaponiyanın NSK şirkəti dünyanın ən çox fırlanan spinnerini yaradıb.
Oxu.Az-ın lent.az-a istinadən verdiyi xəbərə görə, “Satum Spinner” 13,5 dəqiqə fırlanmağa qadirdir. Halbuki adi spinnerlər cəmi 1-2 dəqiqə fırlanır. 
“Biz əminik ki, məhsulumuz ən çox fırlanan spinnerdir”, - deyə şirkətin nümayəndəsi bildirib.
“Saturn Spinner”in tezliklə satışa çıxarılacağı və qiymətinin 157 dollar olacağı bildirilir.
A.M.
www.oxu.az
"

"“Facebook” “YouTube” ilə rəqabət aparmaq niyyətindədirDünyanın ən böyük sosial şəbəkəsi olan “Facebook” ciddi şəkildə video məhsullarını inkişaf etdirmək və gələcəkdə ənənəvi televiziya və bazar nəhəngi “YouTube” ilə rəqabət aparmaq niyyətindədir.
Oxu.Az-ın məlumatına görə, bu barədə Report BBC-yə istinadən xəbər verir.
“Facebook”da video üçün ayrıca lent artıq ötən il ABŞ-da istifadəyə verilib. Amma hələlik orada kiçik həcmli həvəskar videolar və ya qısa xəbər klipləri yerləşdirilib.
Şirkətin planına əsasən, vidoelenti bir çoxu “Facebook”un öz hesabına istehsal edilmiş video proqramların yerləşdiriləcəyi yeni “Watch” əlavəsi əvəzləyəcək.
Yeni funksiya ilkin olaraq ABŞ-da bir sıra istifadəçilər üçün əlçatan olacaq, sonra isə dünyaya yayılacaq. “Watch” əlavəsi hər bir istifadəçi üçün fərdi şəkildə olacaq, ora ilk növbədə dostların bəyəndiyi proqramlar daxil olacaq.
Belə addım zamanı “Facebook”un eksklüziv tərəfdaşları reklamlara görə gəlirin 55%-nə sahib çıxacaq, yerdə qalan hissə sosial şəbəkəyə çatacaq.
A.M.
www.oxu.az
"

"ABŞ uşaq haker yetişdirirABŞ kibertəhlükəsizlik sahəsindəki işçi yoxluğunu doldurmaq üçün maraqlı bir işə imza atdı. Hakerliyə başlanğıc dərsi ilə birlikdə kiçik uşaqlara kibertəhlükəsizliyin əhəmiyyəti öyrədilir.
Oxu.Az technote.az-a istinadən bildirir ki, hər ötən gün fərqli sahədə özünü göstərən kibertəhlükəsizlik gələcəkdə insanlıq üçün daha da kritik bir yerə sahib olacaq. Kibertəhlükəsizlik sektorunda yalnız ABŞ-da 2 milyona yaxın işci yoxluğu var.
Bu məsələni düzəltmək adına maraqlı bir hərəkətə imza atan ABŞ kiçik yaşdakı uşaqlara hakerliyə başlanğıc  dərsi keçməyə başladı. Daha əvvəl lisey səviyyəsinə qədər keçirilən kibertəhlükəsizliyin artıq ibtidai məktəb səviyyəsinə qədər enmiş olması isə olduqca diqqət çəkir.
Məşhur kibertəhlükəsizlik fəaliyyəti “Defcon”dakı r00tz Asylum fəaliyyətində ABŞ ordusuna mənsub zabitlər tərəfindən uşaqlara hakerliyin etik ölçüsü və incəlikləri haqqında əhəmiyyətli məlumatlar verilir.
Bu fəaliyyətlərlə xüsusilə bu sahədə əlaqəsi olan şəxslərin daha erkən fərq edilib yetişdirilməsi və ölkə kibertəhlükəsizliyi üçün təsirli rol oynaması məqsəd qoyulur. NSA-nın da stand açdığı “DEFCON”-a hökumət də böyük əhəmiyyət verir.
A.M.
www.oxu.az
"

"“İnstagram”da yenilik -  Yeni canlı yayım gəlir“Facebook” şirkətinə məxsus olan “Instagram” xidməti yeni funksiyanı (birgə canlı yayım) sınaqdan keçirməyə başlayıb. Sözügedən funksiya istifadəçilərə canlı yayımda iki aparıcı görməyə imkan verəcək. 
Oxu.Az ICTnews-a istinadən xəbər verir ki, birbaşa yayım dostlar və abunəçilərlə maraqlı ünsiyyət formatıdır, ancaq təklikdə insan özünü inamsız hiss edə bilər. Yeni funksiya asanlıqla tərəfinizdən yaradılmış canlı yayıma qonaq əlavə etməyə imkan verəcək, istifadəçilər əvvəlki kimi birbaşa yayımda “Like” edə və şərh yaza bilərlər.
Canlı yayıma birgə çıxmaq üçün əvvəlcə istifadəçi özünə yayım yaratmalı, bundan sonra qonağı əlavə etmək üçün ekranın alt sağ küncündə iki təbəssümdən ibarət yeni düyməyə sıxmalıdır. Bundan sonra istifadəçilərin displeyində canlı yayım iki hissəyə bölünəcək. Yayımı yaradan istənilən vaxt qonağı əvəz edə bilər. 
Yeni funksiya hələ ki, az sayda istifadəçiyə əlçatandır, ancaq “Instagram” rəsmiləri söz veriblər ki, bir neçə ay sonra yeni funksiya hamı üçün əlçatan olacaq.
L.Ə.
www.oxu.az 
"

"Azərbaycan telekanalının adı dəyişdirildiBu gün Milli Televiziya və Radio Şurasının (MTRŞ) növbəti iclası keçirilib.
Oxu.Az xəbər verir ki, MTRŞ-dan APA-ya verilən məlumata görə, iclasda Azərbaycan ərazisində rəqəmsal yayıma keçiddən sonra boşalan tezlik resurslarından səmərəli istifadə olunması ilə bağlı məsələlər müzakirə edilib.
Müzakirələrə uyğun olaraq iclasda yüksək keyfiyyətli rəqəmsal (HD) yayımın həyata keçirilməsi üçün “Azad Azərbaycan” Teleradio Kompaniyasına (“ATV” televiziyası) və “Xəzər” televiziyasına müvafiq olaraq 35-ci və 29-cu yayım kanallarının ayrılması barədə qərar qəbul edilib.
Həmçinin “TV Texservis”  kabel şəbəkəsi yayımçısı tərəfindən TV yayım proqramlarının kodlanmış yayımının həyata keçirilməsi üçün 22-ci TV yayım kanalının onun istifadəsinə verilməsi barədə qərar qəbul olunub.
Eyni zamanda, iclasda Qubada fəaliyyət göstərən “Xəyal” Müstəqil Televiziya və Radio Şirkətinın adının dəyişdirilməsi ilə əlaqədar olaraq ona verilmiş regional televiziya yayımı üçün xüsusi razılığın (lisenziyanın) “Qafqaz” Müstəqil Televiziya və Radio Şirkətinın adına rəsmiləşdirilməsi və  “Albax TV” MMC-yə 27 iyul 2011-ci il tarixdə kabel şəbəkəsi yayımı üçün 6 il müddətinə verilmiş xüsusi razılığın (lisenziyanın) müddətsiz hesab edilməsi barədə qərarlar qəbul edilib.
A.M.
www.oxu.az
"

"“WhatsApp”dan gələn təhlükə: Mesajlarınız oxunur“WhatsApp” istifadəçiləri üçün böyük təhlükə yaranıb.
Oxu.Az metbuat.az-a istinadən xəbər verir ki, bu şəbəkə istifadəçilərinin mesajları silinə və yaxud başqa şəxslər tərəfindən oxuna bilər.
“WhatsApp for Whatscan” adlı tətbiq “WhatsApp Web” prosessorunun QR kodunu istifadə edərək özünü kompüter kimi tanıdır və istifadəçilərin bütün mesajlarını görə bilir. Mesajları fərqli bir telefona keçirən və başqa telefonlardan aktiv olaraq, mesaj göndərilməsinə icazə verən tətbiq bütün mesajlarınızı silməklə yanaşı, başqalarına da göndərə bilər.
A.M.
www.oxu.az
"

"“Taxt oyunları” aktyorlarının telefon nömrələri, elektron poçt ünvanları internetdə yayıldıABŞ-ın HBO kabel televiziyasına haker hücumunun əks-sədası davam edir. Hakerlərin əsas hədəfi məşhur “Taxt oyunları” (“Game of Thrones”) serialı olub. Onlar artıq serialın 4-cü bölümünü və 5-ci bölümünün ssenarisini internetə sızdırıblar.
Oxu.Az lent.az-a istinadən xəbər verir ki, hakerlər serial ulduzlarının şəxsi məlumatlarını da ələ keçirib.
Artıq bəzi məlumatlar - məsələn, Piter Dinkleyc, Lina Hedi və Emiliya Klarkın telefon nömrələri, elektron poçt ünvanları internetdə yayılıb. Hakerlər HBO kanalından böyük məbləğdə pul tələb edirlər. Əks halda, onlar daha çox material, o cümlədən hələ yayımlanmamış serialların epizodlarını, konfidensial korporativ məlumatları yayacaqlarını bildirirlər.
HBO rəhbərliyi isə polis və kibertəhlükəsizlik üzrə mütəxəssislərlə əməkdaşlıq şəraitində təhqiqat aparıldığını açıqlayıb. 
L.Ə.
www.oxu.az 
"

"Ukraynadan yenilik: Online nikah mümkün olacaq2017-ci ilin sonuna qədər Ukraynada online qaydada nikaha girməyə və uşaqları qeydiyyatdan keçirməyə imkan verən xidmətlər yaradılacaq.
Oxu.Az lent.az-a istinadən xəbər verir ki, bu barədə Ukraynanın baş naziri Vladimir Qroysman “Facebook”da yazıb.
Baş nazir bildirib ki, hazırda fiziki şəxslərin sahibkar kimi qeydiyyatdan keçməsi üçün elektron xidmətlər əhali arasında populyardır. İlin sonuna qədər isə başqa xidmətlər istifadəyə veriləcək: “Elektron xidmətlərin tətbiqi hökumətin prioritetlərindən biridir. Elektron idarəetmə üzrə Dövlət Agentliyi bu istiqamətdə məhsuldar çalışır. İlin sonuna qədər daha bir neçə online-xidmətlər – məsələn, online nikah və uşaq qeydiyyatı tətbiq olunacaq”.
V. Qroysman ukraynalılara elektron imzalarını qeydiyyatdan keçirməyi də tövsiyə edib.  
A.M.
www.oxu.az
"

" İnsanın yuxusunu məsafədən təhlil etmək mümkün olacaq Əksər insanlar yuxu pozğunluğundan əziyyət çəkir. Bu, klinikalarda yuxu zamanı pasiyentin bədəninə qoşulan elektrodların köməyi ilə diaqnostika edilir. Lakin bu metod müəyyən mənada narahatçılıq yaradır. İndi Massaçusets Texnologiya İnstitutunun (MIT) alimləri tərəfindən yaradılmış  qurğu radio dalğaların köməyi ilə məsafədən yuxunu təhlil etmək və ona nəzarətə imkan verir.

 
Oxu.Az ICTnews-a istinadən xəbər verir ki, yeni metod Massaçusets Texnologiya İnstitutunun nəzdində fəaliyyət göstərən Kompüter Elmləri və Süni İntellekt laboratoriyasının (“CSAIL”) əvvəlki həllinə (emosiyaların müəyyənləşdirilməsi və ev şəraitində insanın hərəkət sürətinin ölçülməsi üçün radio tezlik siqnallarından istifadə edilib) əsaslanır. Hər iki halda radio dalğalar insana tərəf ötürülür, sonra qəbulediciyə doğru geri qayıdır. Geri qayıtmış dalğaların dəyişikliklərini təhlil edən sistem araşdırılan şəxs haqda xeyli informasiya toplaya bilir.
 

Kiçik qutu formasında olan yeni qurğu “Wi-Fi router”i xatırladır və evdə quraşdırıla bilər. Bu qurğuda radio tezlik siqnallarını ötürən və qəbuledən aparat mövcuddur. Massaçusets Texnologiya İnstitutunun alimləri radio dalğaların təhlili üçün neyron şəbəkəsindən istifadə ediblər ki, bu da otaqdakı müxtəlif əşyalardan çıxan radiosiqnalları fərqləndirməyə imkan verib.

 

Yeni sistemi 25 könüllü üzərində sınaqdan keçirən alimlər aşkar ediblər ki, onun dəqiqliyi 80%-yə yaxındır. Bu, çox vaxt yuxu klinikalarında istifadə edilən elektroensefaloqrafiyanın dəqiqliyi ilə müqayisə oluna bilər.
L.Ə.
www.oxu.az 
 
"

"Dünyanın ən ucuz elektromobili istehsal olundu – FOTOÇinin SAIC-GM-Wuling müəssisəsi dünyanın ən ucuz elektromobilini buraxıb.
Oxu.Az-ın lent.az-a istinadən verdiyi məlumata görə, E100 elektromobili cəmi 5 min dollar dəyərindədir. “Smart ForTwo” stilində hazırlanan avtomobil ön asqı və tək rıçaqlı arxa asqıya malikdir. 40 at gücündə elektrik aqreqatı ilə təchiz olunub. Elektrokar saatda 100 km sürətlə hərəkət edir və bir dəfə doldurulmaqla 155 km gedir. Akkumulyator 7,5 saata tam dolur.
Avtomobil piyadaları tanıma sistemi və digər sistemlərə malikdir.
Satışların nə vaxt başlayacağı və yeni məhsulun başqa ölkələrə ixrac edilib-edilməyəcəyi hələ açıqlanmayıb.

















A.M.
www.oxu.az
"

"“YouTube” video paylaşmaq üçün daxili  messencer yaradıb - VİDEO“YouTube” video xidmətinin komandası “iOS” və “Android” əməliyyat sistemlərinin idarəetməsi altında işləyən qurğular üçün mobil proqramda yeni imkan istifadəyə verib. Yeniləmə nəticəsində istifadəyə verilmiş daxili messencer sayəsində videoçarxları asanlıqla dostlara göndərmək mümkündür. 
Oxu.Az ICTnews-a istinadən xəbər verir ki, mobil proqramdan çıxmadan videonu bir kontakt və ya dərhal kontaktlar qrupu ilə paylaşmaq olar, istifadəçilər təklif edilmiş videoya rəy yaza, həmçinin özləri video əlavə edə bilərlər. Funksiya “YouTube”da “Paylaş” düyməsinə quraşdırılıb, bu düyməyə sıxmaqla kontaktlar siyahısından videonun göndəriləcəyi şəxs və ya şəxsləri seçmək mümkündür. Həmçinin video üçün istinad əldə etmək və yeni dostları müzakirəyə əlavə etmək olar.


 

L.Ə.
www.oxu.az 
 
"

"“Instagram”da şəkil yerləşdirmək  depressiyanın əlamətidir Alimlər Endryu Ris və Kristofer Denfort belə qənəatdədirlər ki, “Instagram” sosial şəbəkəsində yerləşdirilmiş şəkillər depressiyanın ağır formasının mövcudluğundan xəbər verə bilər.
Oxu.Az ICTnews-a istinadən xəbər verir ki, 166 nəfər arasında keçirilmiş araşdırma nəticəsində məlum olub ki, onlardan 71-də depressiya əlamətləri mövcuddur. Araşdırmanın iştirakçıları “Instagram” sosial şəbəkəsindəki 43 min şəkli əlçatan ediblər.
İnformasiyanın toplanılması və ilkin əlamətlərin təhlili məqsədilə meta məlumatların (şəkil və fonun rəngi, ətraf mühit üzrə məlumatlar, üz ifadəsinin tanınması) toplanılması metodu seçilib.
Bəzi kliniki tədqiqatlar haqda məlumatlardan istifadə edilərək yaradılmış xüsusi proqram təminatı 70% halda ciddi xəstəliyin mövcudluğunu düzgün proqnozlaşdırıb və vaxtında müalicəyə başlamağa imkan verib.
L.Ə.
www.oxu.az 
"

"“Apple” “Instagram”da səhifə açıb“Apple” korporasiyası populyar sosial şəbəkələrdə təmsil olunmaq siyasətini davam etdirir.
Oxu.Az lent.az-a istinadən xəbər verir ki, şirkət “Instagram”da səhifə açıb.
Maraqlıdır ki, “Facebook”, “Twitter” və “VKontakte”dəki səhifələrində hər hansı paylaşım etməyən şirkət “Instagram” səhifəsinə artıq “iPhone” ilə çəkilmiş fotolar və videolardan ibarət 9 qalereya yükləyib. Hər paylaşımın altında “iPhone” ilə çəkiliş etmiş 5 nəfərin adı var.  
“The Independent” yazır ki, “Apple” müəlliflərə sponsorluq etmək fikrindədir. Bu halda fotolar “”Apple”ın dəstəyi ilə “iPhone”da çəkilib” qeydi ilə yerləşdiriləcək. Şirkətin “Instagram” səhifəsinə düşmək istəyənlər “#ShotOniPhone” heşteqi ilə fotolar paylaşmalıdır.
L.Ə.
www.oxu.az 
"

"“Taxt oyunları”nın 5-ci bölümünün ssenarisi də internetə sızdıABŞ-da HBO kabel televiziyasının saytına hücum etmiş hakerlər populyar “Taxt oyunları” (“Game of Thrones”) serialının yeni mövsümdəki 5-ci bölümünün ssenarisini internetə yerləşdiriblər.
Oxu.Az lent.az-a istinadən xəbər verir ki, ssenari ilə birlikdə telekanal rəhbərlərindən birinin yazışmaları da yayılıb.
Hakerlər HBO-nun baş direktoru Riçard Pleferə müraciət ünvanlayıblar. Onlar pul tələb etsələr də, konkret məbləğ söyləməyiblər. Hakerlər HBO-nun saytının müdafiəsini “sındırmağı” asan iş adlandırıblar: “Biz sizin nəhəng şəbəkənizin müdafiəsini uğurla keçdik. HBO bizim mürəkkəb məqsədlərimizdən biri idi, lakin biz cəmi 6 aya uğura nail olduq”.
Xatırladaq ki, ötən həftə hakerlər “Taxt oyunları”nın 4-cü bölümünü internetə qoyublar. HBO-ya hücum edən hakerlər ümumilikdə 1,5 terabayt material ələ keçirdiklərini bildiriblər.  
L.Ə.
www.oxu.az 
"

"“SpaceX” şirkəti “Falcon Heavy” raketinin buraxılışını göstərdi – VİDEO“SpaceX” şirkətinin əməkdaşları “Falcon Heavy” raketinin buraxılışının animasiya videosunu hazırlayıblar.
Oxu.Az-ın xəbərinə görə, videonu öz Instagram səhifəsində İlon Mask yerləşdirib.
“Falcon Heavy” raketinin ilk buraxılışı 2017-ci ilin noyabr ayına planlaşdırılıb. Mask hesab edir ki, ilk cəhd uğursuz olacaq. Səbəb kimi isə, o 27 mühərriyin sinxron işləməməsini göstərir.
“Falcon Heavy” raketinin ilk pilləsi mərkəzi blok və “Falcon 9” raketinin ilk pillələrinin təkmilləşdirilmiş formasında olan iki yan sürətləndiricidən ibarətdir. 

S.B.
www.oxu.az
"

"“Facebook” tərcümə sistemini təkmilləşdirib“Facebook” sosial şəbəkəsi süni intellektin köməyilə tərcümə sistemini təkmilləşdirib.
Oxu.Az lent.az-a istinadən xəbər verir ki, sistemə süni intellekt elementlərinin daxil edilməsi avtomatik tərcümənin keyfiyyətini yüksəldib.
Gün ərzində “Facebook”un avtomatik tərcümə xidməti təxminən 4,5 milyard çevirmə edir. Artıq sistem ayrı-ayrı sözləri və söz birləşmələrini deyil, bütöv cümlələri çevirə bilir. Şirkətdən bildiriblər ki, köhnə və yeni sistemdəki tərcümənin keyfiyyəti arasında ciddi fərq var. Belə ki, avtomatik tərcüməni qiymətləndirmək üçün istifadə olunan BLUE (bilingual evaluation understudy) göstəricisi yenilənmədən sonra bütün dillər üçün orta hesabla 11% artıb.
Qeyd edək ki, “Google Translate” xidməti də ötən ilin noyabrından etibarən ayrı-ayrı sözləri deyil, bütöv cümlələri tərcümə edən neyroşəbəkələrdən istifadə etməyə başlayıb. Bu isə tərcümənin keyfiyyətini xeyli yüksəldib.
L.Ə.
www.oxu.az 
"

"“YouTube”un mobil proqramında videonun sürətini dəyişdirmək mümkün olacaq “YouTube”un mobil proqramına videonun sürətini dəyişdirmək imkanı əlavə edilib. Bu seçim masaüstü versiyada 2 il əvvəl reallaşdırılıb. Sözügedən funksiya videoçarxın sürətini dəyişdirməyə imkan verir. Bu imkan öyrədici çarxlar, reseptlərə baxış zamanı xüsusilə əlverişlidir.
Oxu.Az ICTnews-a istinadən xəbər verir ki, “Google” şirkəti bu funksiyanı “Android” üçün mobil proqrama əlavə edib. Lazımi sürəti seçmək üçün ekranın yuxarı sağ küncündəki üç nöqtənin üzərinə sıxmaq lazımdır. Hələlik sözügedən funksiya hər kəs üçün əlçatan deyil, amma bəzi istifadəçilər artıq qeyd ediblər ki, bu vərəqdə yalnız videonun keyfiyyəti deyil, həm də sürətini seçmək mümkündür.
L.Ə.
www.oxu.az 
 
"

"Ramin Quluzadənin vətəndaşlarla görüşünün vaxtı dəyişdirildiNəqliyyat, rabitə və yüksək texnologiyalar naziri Ramin Quluzadənin mərkəzi icra hakimiyyəti orqanları rəhbərlərinin 2017-ci ilin avqust ayında şəhər və rayonlarda vətəndaşların qəbulu cədvəlinə uyğun olaraq, avqustun 11-də Göygöl şəhərində Göygöl, Goranboy, Daşkəsən, Samux, Kəlbəcər, Xocalı rayonlarının, Gəncə və Naftalan şəhərlərinin sakinləri ilə keçirilməsi nəzərdə tutulan görüşünün vaxtı dəyişdirilib.
Bu barədə Nazirlikdən Oxu.Az-a məlumat verilib.
Bildirilir ki, avqust ayı üzrə keçiriləcək görüşün tarixi barədə əvvəlcədən məlumat veriləcək.
A.M.
www.oxu.az
"

"“Facebook” və “Instagram”da problemlər yarandı“Facebook” və “Instagram” sosial şəbəkələrində texniki qüsurlar yaranıb.
Oxu.Az Trend-ə istinadən xəbər verir ki, bu barədə sosial şəbəkələrin istifadəçiləri saytların rəhbərliklərinə müraciət edib.
Qeyd olunur ki, texniki qüsurlarla İsveç, Danimarka, Estoniya, Polşa və digər ölkələrin istifadəçiləri üzləşib.
“Facebook” rəhbərliyi yaranan problemlərlə bağlı açıqlama verərək qüsurların aradan qaldırılması üçün iş aparıldığını bəyan edib.
Xatırladaq ki, bir neçə gün əvvəl “Skype” servisinin işində qüsurlar yaranmışdı.
A.M.
www.oxu.az
"

"Selfi üçün yeni proqram hazırlanıbKanadanın Vaterloo Universitetinin alimləri ideal selfi çəkməyə kömək edən proqram hazırlayıblar. Bu, istifadəçini kameranı bütün mümkün şəkillərdən ən yaxşısının alınacağı yerdə quraşdırmağa yönəldən alqoritmdir.
Oxu.Az Azərtac-a istinadən xəbər verir ki, alimlər alqoritm üzərində işləyərkən orta statistik insanların rəqəmsal 3D-skanlarını alıblar. Onlar smartfonun virtual kamerasını və kompüter işıqlandırmasını idarə etmək üçün kodları yazaraq yüzlərlə “virtual şəkil” yaradıblar. Bu, kompozisiyanın müxtəlif prinsiplərini, həmçinin sifətin vəziyyətini və ölçülərini, işıqlandırmanın istiqamətini öyrənməyə imkan verib.
Bundan sonra minlərlə insan kraudsorsinq onlayn xidmətinin köməyilə ən yaxşı virtual fotolarını seçiblər. Alimlər səsvermə şablonunun riyazi modelini yaradıblar ki, bu da insanlara daha uğurlu fotolar əldə etməyə kömək edəcək alqoritmi hazırlamağa imkan verib.
Daha sonra real istifadəçilər öncə standart kamera proqramının, sonra isə yeni proqramın köməyilə selfi çəkiblər. Alimlər onlayn reytinqlərə əsaslanaraq, belə nəticəyə gəliblər ki, yeni proqram selfini 26 faiz yaxşılaşdırıb.
L.Ə.
www.oxu.az 
"

"Qulaqcıqlardan istifadə edənlərin nəzərinə: Kar ola bilərsiniz – VİDEOMüasir gənclər günün çox hissəsini qulaqcıqlarla musiqiyə qulaq asır. Lakin çoxsaylı araşdırmalar göstərir ki, bu, çox təhlükəli və ziyanlı vərdişdir.
Oxu.Az-ın məlumatına görə, “Demədi Demə” “YouTube” kanalının bu barədə hazırladığı video maraq doğurur.

A.M.
www.oxu.az
"

"WhatsApp-dan daha bir yenilikDünyanın ən məşhur mesajlaşma şəbəkəsi ""WhatsApp"" daha bir yeniliyə imza atır.
Oxu.Az axşam.az-a istinadən xəbər verir ki, ""WhatsApp"" rəngli statusları sınaqdan keçirməyə başlayıb.
İlk olarqq belə seçim ""Android"" sistemindən istifadə edən ""Facebook"" istifadəçiləri üçün əlçatan olub, bundan sonra başqa platformalarda tətbiq edilib, indi isə növbə messencerlərə çatıb.

 

Foto ikonkasını mətn mesajına keçirmək üçün statuslardan ibarət vərəqə keçmək və sağ tərəfdən aşağıda karandaş işarəsinin üzərinə sıxmaq lazımdır.

 

Bundan sonra mətni daxil etmək, ona emodzi əlavə etmək, şrifti və fonun rəngini seçmək mümkündür. Üzərində təyyarə şəkli olan yaşıl düymənin üzərinə sıxdıqdan sonra hazır statuslardan ibarət pəncərə açılır.
www.oxu.az
"

"“iPhone 8” smartfonlarını gözləyənlərə – XƏBƏR VARSosial şəbəkələrdə “OnLeaks” niki altında tanınan insayder Stiv Hemmerstoffer bəyan edib ki, “Apple” şirkəti “iPhone 8” smartfonlarının istehsalına başlayıb.
Oxu.Az-ın xəbərinə görə, o bu barədə Twitter səhifəsində öz mənbələrinə istinadən yazıb.
Onun sözlərinə görə, “iPhone 8”in satışının başlanma tarixi ilə bağlı gecikmə olmayacaq. 
Bununla belə bir sıra mənbələr təqdimat mərasiminin gecikə biləcəyini deyir. Buna səbəb kimi OLED-ekranların çatışmazlığı göstərilir.
Qeyd edək ki, yeni “iPhone”nun təqdimatı payızda keçiriləcək.
S.B.
www.oxu.az
"

"Çoxsaylı sensorla təchiz edilmiş idman köynəyi ixtira edilibYaponiyada Tokio Universitetinin startapı olan “Xenoma” şirkəti tərəfindən insanın hərəkətlərini qeydə alaraq müvafiq informasiyanı mobil qurğu və ya kompüterə ötürmək qabiliyyətinə malik çoxsaylı sensorla təchiz edilmiş idman köynəyi ixtira edilib.
Oxu.Az ICTnews-a istinadən xəbər verir ki,  bu köynəyin əsas özəlliyi videokameralardan istifadə etmədən insan hərəkətlərinin tanınması dəqiqliyidir. Gələcəkdə bu qurğunun köməyi ilə müxtəlif xəstəlikləri müəyyənləşdirmək və ya video oyunlarda personajları idarə etmək mümkün olacaq.
Şirkətdən hesab edirlər ki, idman köynəyi bir çox sahələrdə tətbiq edilə bilər: insana idmanda öz bacarıqlarını yaxşılaşdırmağa, nəqliyyat vasitəsi, hətta  təyyarə idarə etməyi öyrənməyə kömək edə bilər. Hərəkətin tanınması üzrə müasir texnologiyaların əksəriyyəti kameralardan istifadəyə əsaslanır, ancaq “Xenoma” şirkətinin idman köynəyi informasiyanı onun üzərinə qurulmuş 14 sensordan toplayır.
Toplanılmış məlumatları dərhal kompüter və ya mobil qurğuya ötürmək mümkündür. Həmçinin köynəyi yumaq olar: o, hətta 100 dəfə yuyulduqdan sonra da öz funksionallığını itirməyəcək.
L.Ə.
www.oxu.az 
"

"“Skype” vasitəsilə “PayPal” üzərindən pul göndərmək artıq mümkündür“Skype” komandası “PayPal” ödəmə sistemi ilə razılığa gələrək “iOS” və “Android” mobil əməliyyat sistemlərinin idarəsi altında işləyən qurğular üçün mobil proqramda pul göndərmək funksiyasını işə salıb.
Oxu.Az ICTnews-a istinadən xəbər verir ki, “Send Money” funksiyası ilk öncə 22 ölkədə fəaliyyət göstərəcək. Azərbaycan bu ölkələr arasında yoxdur. Sözügedən funksiyaya giriş əldə etmək üçün çatı sağ tərəfə dartaraq yeni opsiyanı seçmək lazımdır. Bu funksiyadan ilk istifadə zamanı olduğunuz yeri təsdiq etmək, bundan sonra “PayPal” hesabını “Skype” profilinə bağlamaq lazımdır.
L.Ə.
www.oxu.az
"

"Kiberfırıldaqçı 46 il azadlıqdan məhrum edilibABŞ-da kiberfırıldaqçılıqda ittiham olunan rusiyalı Maksim Senax 46 il azadlıqdan məhrum edilib.
Oxu.Az lent.az-a istinadən xəbər verir ki, bu barədə ABŞ Ədliyyə Nazirliyindən məlumat verilib. Nazirlikdən bildirilib ki, M. Senax dünya üzrə on minlərlə kompüterdə zərərli proqram quraşdıraraq milyonlarla dollar pul oğurlamaq istəyən cinayətkar qruplaşmanın üzvü olub.
“Müttəhim və onunla əlbir olanlar ABŞ-da və bütün dünyada virusa yoluxdurulmuş minlərlə kompüteri öz şəxsi bankomatları kimi istifadə etməyə cəhd göstərib”, - deyə ABŞ ədliyyə nazirinin-baş prokurorunun köməkçisi səlahiyyətlərinin icraçısı Kennet Blanko söyləyib.
Qeyd edək ki, M. Senax 2016-cı ildə ABŞ-ın sorğusu əsasında Finlandiyada saxlanılıb. O, daha sonra ABŞ-a ekstradisiya edilib. M. Senax ABŞ-ın Minnesota ştatındakı serverlərdə zərərli virus proqramı yaymaqda ittiham olunub.
L.Ə.
www.oxu.az 
"

"“Samsung”dan RB33 soyuducusu – rahatlıq üçün yaradılmışdır”Soyuducu bizim daim istifadə etdiyimiz məişət texnikasıdır. Onun istifadəsi bizim üçün o qədər adidir ki, heç bu haqda düşünmürük, lakin soyuducunun istifadədə rahat və komfortlu olmasının mütləq olduğunu hesab edirik. Belə ki, “Samsung”un RB33 modeli tutumlu, istifadədə rahat və qənaətcil soyuducudur. Bu model səssiz işləməni və daha uzun istismar müddətini təmin edən Digital Inventer mühərriki ilə təchiz olunub.
Bəs inverter mühərriki nədir? Adi soyuducuların işləmə prosesi daim sönüb yanmadan ibarətdirsə, yeni soyuducular aşağı sürətdə işləyərək, lazım olduqda işləmə gücünü dəyişirlər. Buna misal olaraq, siz soyuducunun qapısını açdıqda adi soyuducu mühərriki dərhal işə düşür və kamera soyuyana qədər işləməyə davam edir, sonra isə sönür. İnverter tipli mühərrik isə müəyyən müddətlik dövriyyə sayını artırır, sonra isə adi iş rejiminə qayıdır. Enerji istifadəsində kəskin dəyişiklik olmadığı üçün RB33 soyuducusu ilə siz 24% daha az enerji sərf edirsiniz və nəticədə elektrik enerjisi ödənişlərinə qənaət edirsiniz. 
Yeni RB33 modeli sizin rahatlığınız üçün aşağı buzluqla təchiz olunub. İndi siz artıq saxlama sahəsi tam şəkildə təşkil olunmuş buzluq əldə edirsiniz. Buzluğun içi ət, balıq və digər ərzaqların daha rahat yerləşdirilməsi üçün rəflərə bölünmüşdür.  Səliqəsiz, bir birinin üstünə düzülmüş məhsullara yox deyin! İndi hər bir ərzaq öz yerində olacaq. Buzluğun aşağıda yerləşməsi sayəsində əsas soyuducu kamerası hər an əlinizin altında olacaq. Bütün ərzaqları əyilmədən, axtarmadan asanlıqla götürüb, istifadə edə biləcəksiniz. 
İncə və zərif dizayna malik olmasına baxmayaraq, RB33 soyuducusu olduqca tutumludur.  İstilik keçirməyən material sayəsində  soyuducunun köhnə qabaritləri dəyişmədən, daxili həcmi genişləndirilib.
Soyuducunun saxlama rəfləri hər bir şərait üçün nəzərdə tutulub. Buna misal olaraq, burada bir neçə dəfə qatlanması mümkün olan, yığılan rəf nəzərdə tutulub ki, bu rəfi lazım gəldikdə tam şəkildə yığaraq saxlama sahəsini dərhal böyütmək olar. Bundan başqa, burada həm də çəkilə bilən rəf nəzərdə tutulub. Bu rəfin  üzərinə hətta iki cərgə saxlama qabı və ya digər ərzaq düzə bilərsiniz. Əmin olun ki, indi soyuducunun  hətta ən dərin hissəsinə belə rahat çata biləcəksiniz və istənilən məhsulu asanlıqla götürə biləcəksiniz. Bunun üçün rəfi çəkməcə kimi özünüzə çəkməniz kifayətdir. 
RB33 soyuducularının 7 işləmə rejimi mövcuddur. Tənzimlənən temperaturdan asılı olaraq soyuducu bu rejimlər arasında keçid edir, yəni müvafiq olaraq  dövriyyə sayını artırır və ya azaldır. Burada “Tətil” rejimi nəzərdə tutulub.  Uzaq səfərə çıxarkən daha elektrik enerjisi ödənişləri və ya korlanmış ərzaqlar haqda düşünmək lazım gəlməyəcək. Bu rejimdə soyuducu əsas kameranı söndürərək, ancaq buzluğu işə salır.  
“Samsung” RB33 soyuducusu aşağı dövriyyələrdə işləyərək, əlavə işləmə səsi yaratmır. Artıq heç nə sizin sağlam yuxunuzu pozmayacaq. Uğultusuz və narahat edici səs olmadan sizə, sadəcə, dincəlmək və yeni günə tam hazırlıqlı oyanmaq qalacaq.  
“Digital Inverter Compressor” ilə təchiz olunmuş “Samsung” soyuducuları haqqında ətraflı məlumatı: “Baku Electronics”, “Kontakt Home”, “Maxi.az” və “Optimal” rəsmi mağazalar şəbəkəsindən əldə edə bilərsiniz. 
www.oxu.az 
"

"Mark Zukerberq prezident seçkilərinə hazırlaşır “Facebook”un yaradıcısı Mark Zukerberq Hillari Klintonun seçki kampaniyasının baş strateqi olmuş Coel Benensonu özünə məsləhətçi təyin edib.
Oxu.Az lent.az-a istinadən xəbər verir ki, C. Benenson ictimai rəy üzrə (PR) mütəxəssisdir. O, ABŞ-ın sabiq prezidenti Barak Obamanın müşavirlərindən biri olub. C. Benensonun şirkəti “Chan Zuckerberg Initiative” xeyriyyə fondu üçün tədqiqatlar aparacaq.
Lakin bu təyinatı M. Zukerberqin prezident seçkilərinə hazırlığı kimi qiymətləndirənlər də olub. Bir müddətdir “Facebook” rəhbərinin ABŞ-dakı növbəti prezident seçkilərində demokratların namizədi ola biləcəyi barədə iddialar dolaşır.
L.Ə.
www.oxu.az 
"

"Avropada “Skype”da problem yarandıBu gün “Skype” xidmətinin işində qlobal miqyasda problem yaranıb.  
Oxu.Az lent.az-a istinadən xəbər verir ki,  Avropa və Asiyanın onlarla ölkəsində istifadəçilər “Skype”dan istifadə edə bilməyiblər. Əksər hallarda proqram şəbəkəyə qoşula bilməyib. Bəzi hallarda şəbəkəyə qoşulma baş tutsa da, danışmaq mümkün olmayıb. Problem daha çox Yaponiya, Hindistan, Rusiya, Ukrayna, Belarus, İtaliya, İspaniya, Almaniya, Çexiya, Rumıniya, Bolqarıstan, Malta və digər ölkələrdə müşahidə olunub.   
“Biz problemdən xəbərdarıq. Mühəndis komandamız artıq problemi aradan qaldırmaq üzərində işləyir”, - deyə şirkətdən bildiriblər.
Qeyd edək ki, “Skype” 2003-cü ildə yaradılıb. Onun ofisi Lüksemburqda yerləşir. 2011-ci ildə “Microsoft” korporasiyası “Skype” xidmətini 8,5 milyard dollara satın alıb.
L.Ə.
www.oxu.az 
"

" Smartfonlarda yenilik – Peşəkar kameralar gəlir -VİDEO Hər il smartfon istehsalçıları üçün kameranın işini təkmilləşdirmək müşkül məsələdir. Bu səbəbdən “Google” kimi nəhəng şirkətlər kompüter təliminin imkanlarından yararlanır. Sonuncu ilə Massaçusets Texnologiya İnstitutunun (“MIT”) birgə əməkdaşlığı nəticəsində qeyri-adi fotoredaktor yaradılıb. Bu fotoredaktorun köməyi ilə şəklin keyfiyyətini xeyli yaxşılaşdırmaq mümkündür, sanki şəkil peşəkar fotoqraf tərəfindən çəkilib.
Oxu.Az ICTnews-a istinadən xəbər verir ki,  alimlər sözügedən alqoritmin yaradılması üçün kompüter təlimindən istifadə ediblər. Neyron şəbəkəsinin yoxlanması zamanı “Adobe” və “MIT” tərəfindən yaradılmış 5 ədəd şəkil seçilib. Hər bir şəkil 5 müxtəlif fotoqraf tərəfindən retuş edilib. Orijinal şəkilləri onların redaktə edilmiş surətləri ilə müqayisə edən neyron şəbəkəsi şəkillərin keyfiyyətini yaxşılaşdırmaq üçün öz alqoritmini hazırlayıb.

L.Ə.
www.oxu.az 
"

"“Amazon” İranla ticarətdə günahlandırılır  ABŞ Sərmayə Bazarı Təşkilatı (SEC)  “Amazon”un fəaliyyətini araşdırmağa başlayıb. Buna səbəb alış-veriş şirkətinin 2012-ci ilin yanvar - 2017-ci ilin iyun aylarında İranla 25 min dollar həcmində  kommersiya əməliyyatı reallaşdırmasıdır. 
Oxu.az Türkiyə mətbuatına istinadən xəbər verir ki,  İran vətəndaşları   “Amazon”dan, əsasən, ləl-cəvahirat, kitab, elektron əşyalar, oyuncaq, kosmetika,  tibbi məhsullar alıblar. 
Qanuna görə, xalqa açıq şirkətlər İranla ticari əməliyyatlarını açıqlamaq məcburiyyətindədirlər.
“Amazon”un təqdim etdiyi hesabatdan aydın olur ki,  300 dollar dəyərindəki məhsul hökumətin terrorçu fəaliyyətlərdə şübhəli bildiyi şəxslər tərəfindən alınıb.
Nəzərə çatdıraq ki, “Amazon” tərəfindən məsələyə hər hansı şərh verilməyib. 
L.Ə.
www.oxu.az  
 
"

"Evlərə və ofislərə telefon xətti çəkdirmək asanlaşdı Nəqliyyat, Rabitə və Yüksək Texnologiyalar Nazirliyinin (NRYTN) “Elektron hökumət” portalında təqdim etdiyi elektron xidmətlərdən yararlanmaqla məsafə qət etmədən evinizə, yaxud ofisinizə yeni telefon xətti çəkdirə bilərsiniz. 
Oxu.Az nazirliyə istinadən xəbər verir ki, sözügedən xidmət hazırda Bakı şəhəri (Bakı Telefon Rabitəsi MMC-nin əhatə dairəsi) üçün aktivdir. Vətəndaşlar “Elektron hökumət” portalında onlayn müraciət formasını doldurmaq və onlayn ödəniş etməklə bir neçə dəqiqə ərzində telefon çəkilişi xidmətini sifariş edə, hətta istədiyi nömrəni seçə bilər. Sifariş qəbul olunduqdan sonra 3 gün ərzində mənzilə telefon çəkilir. 
Qeyd edək ki, indiyədək “Elektron hökumət” portalı üzərindən “Yeni telefon çəkilişi” xidmətinə 13.637 dəfə müraciət olunub.
Xidmətdən istifadə etmək üçün aşağıdakı 4 sənəddən birinin olması vacibdir.
• Evin qeydiyyat şəhadətnaməsi (kupça)

• Sərəncam

• Order

• Müqavilə
Eyni zamanda, “Telefonun addan-ada keçirilməsi”ni də elektron qaydada həyata keçirmək mümkündür. Qeyd edək ki, hər iki xidmətdən istifadə etmək üçün portalda qeydiyyatdan keçmək lazımdır. Bu günə qədər həmin xidmətə olan müraciətlərin sayı 8.765-ə çatıb. 

Xidmətdən istifadə etmək üçün ailə üzvlərinin aşağıdakı 4 sənəddən birinin olması mütləqdir.
• Doğum haqqında şəhadətnamə

• Ölüm haqqında şəhadətnamə

• Nikah haqqında şəhadətnamə

• Yaşayış yeri haqqında arayış
Yeni istifadəçi üçün isə “Mülkiyyət hüququnu təsdiq edən sənəd” tələb olunur.

Müraciət proseduru sadədir. Bunun üçün sistemə daxil olub telefonu ailə üzvlərindən birinin, yaxud yeni istifadəçinin adına keçirəcəyinizi qeyd edin. Addan-ada keçirəcəyiniz telefonun nömrəsi və əlaqə nömrənizi daxil edib, yuxarıda göstərilən 4 sənəddən birini skan edərək yükləyin və “Növbəti” düyməsini seçin. 
Qeyd edək ki, istər “Yeni telefon çəkilişi”, istərsə də “Telefonun addan-ada keçirilməsi” xidmətindən istifadə edərkən qoşula biləcəyiniz servislər və onların abunə haqqı barədə məlumat ekranda əks olunur. İstənilən servisi seçib və ya deaktiv edib, həmçinin şəhərlərarası və beynalxalq çıxış kodlarını açıq, yaxud bağlı olmasını qeyd edib aktivləşdirə bilərsiniz.

Bundan başqa, NRYTN-nin “Elektron hökumət” portalında təqdim edilən elektron xidmətlərindən istifadə etməklə “Telefonun təhvil verilməsi” (müraciət sayı 1944), “Telefonun servislərə qoşulması” (müraciət sayı 12.129), “Telefon üzrə ətraflı məlumat” (müraciət sayı 16.439), “Telefon nömrəsi üzrə axtarış” (müraciət sayı 2.720.797) və s. kimi xidmətlərdən yararlana bilərsiniz.

L.Ə.
www.oxu.az 
"

"Məktəblilər üçün yalnız gündüz işləyən telefon istehsal edildiYaponiyada “Tona Mobilya” firması yalnız gündüzlər işləyən “ağıllı” telefon istehsal edib.
Oxu.Az-ın Trend-ə istinadla məlumatına görə, “Tona m17” adı verilən və ibtidai siniflərdə təhsil alan uşaqların ekranabaxma müddətini məhdudlaşdırmaq məqsədilə yalnız gündüz saatlarında işləyən telefon valideynlərin uşaqları ilə gün ərzində ünsiyyət qurmalarını təmin edəcək, həmçinin həddindən artıq istifadə ilə bağlı yan təsirləri aradan qaldıracaq.
Qeyd edək ki, telefon avtomatik olaraq bağlanma və mesajlaşmanın məhdudlaşdırılması kimi xüsusiyyətlərə də malikdir.
A.S.
www.oxu.az
 
"

" “Facebook”da yayılan virus şəxsi məlumatları, şifrələri oğurlayır “Son bir neçə gündə “Facebook” sosial şəbəkəsində yayılan virusla bağlı hər bir istifadəçi diqqətli olmalıdır, çünki bu viruslar onların şəxsi məlumatlarının, şifrələrinin oğurlanması ilə nəticələnə bilər”.
Oxu.Az Trend-ə istinadən xəbər verir ki, bunu Azərbaycan İnternet Forumunun prezidenti Osman Gündüz deyib.
O qeyd edib ki, zaman-zaman sosial şəbəkələrdə bu cür hallara rast gəlinir: “Ancaq son dövrlərdə bu, bir qədər sürətlənib. İstifadəçilər özləri də bilmədən bu cür virusları aktivləşdirir, yəni hansısa bir dostunuzdan bir link alırsınız və onu aktivləşdirəndə sizin dostluğunuzda olanlara da bu cür virus yayılır. Adətən, bir qədər təcrübəli istifadəçilər bunun qarşısını ala bilirlər. Yəni diqqətlə müşahidə edəndə bilmək olur ki, bu, virusdur. Ancaq təcrübəli olmayan istifadəçilər yeni bir linkin gəlməyini güman edərək onu aktivləşdirirlər və bu da virusun yayılmasına səbəb olur. Bunun qarşısını almaq üçün istifadəçilər diqqətli olmalıdır”.
O.Gündüz vurğulayıb ki, virusun yayılmasında məqsəd müxtəlif ola bilər: “Ola bilər ki, bu virus istifadəçilərin şəxsi məlumatlarını, şifrələrini ələ keçirmək üçün yayıla bilər. Həmçinin insanların vaxtını almaq, Azərbaycanda sosial medianın fəaliyyətini ağırlaşdırmaq, lazımsız informasiyaları dövriyyəyə salmaq məqsədi ilə yayıla bilər”.
O.Gündüz hesab edir ki, virusun Ermənistan tərəfindən də yayıldığını güman etmək olar: “Bu halı da istisna etmirəm. Məqsəd o ola bilər ki, kimlərinsə şəxsi məlumatlarını ələ keçirib gələcəkdə ondan istifadə etsinlər, eyni zamanda, Azərbaycanda sosial şəbəkədə ağırlaşmalar olsun, trafik bununla yüklənsin və s. Yəni informasiya müharibəsi dövrüdür, müxtəlif məqsədlər ola bilər. Hər halda sosial şəbəkə istifadəçiləri diqqətli olmalıdır”.
L.Ə.
www.oxu.az 
"

" “Samsung”  gəlirlərinə görə “Apple”ı geridə qoydu  Cənubi Koreyanın “Samsung” şirkəti ilk dəfə olaraq rüblük gəlir sahəsində ABŞ-ın “Apple” korporasiyasını ötüb.
Oxu.Az lent.az-a istinadən xəbər verir ki, aprel-iyun aylarında “Samsung”un xalis mənfəəti 89% artaraq 11,05 trilyon Cənubi Koreya vonu (9,9 milyard ABŞ dolları) təşkil edib. Gəlirlərin artması “Galaxy S8” smartfonlarının güclü satışı və “Samsung”un istehsal etdiyi yaddaş çiplərinin qiymətinin yüksəlməsi ilə əlaqədardır.
“Apple” isə aprel-iyun dönəmində gəlirini və xalis mənfəətini artırsa da, “Samsung”dan geridə qalıb. Gəlirlər ötən ilin eyni dövrünə nisbətən 7,1% artaraq 45,4 milyard dollara yüksəlib. Xalis mənfəət ötən ilin müvafiq dövrü ilə müqayisədə 11,5% artaraq 8,7 milyard dollara çatıb.
Beləliklə, 9,9 milyard dollarlıq xalis mənfəəti ilə “Samsung” bu sahədə 1-ci olub.
L.Ə.
www.oxu.az 
"

"“WhatsApp” istifadəçilərinə xəbərdarlıq – Hücum gözlənilirKibertəhlükəsizlik üzrə ekspertlər populyar “WhatsApp” messencerinin istifadəçilərini yeni fişinq hücumu haqda xəbərdar ediblər. Bu haqda “ESET” antivirus şirkətinin press-relizində deyilir.
Oxu.Az Banker.az-a istinadən xəbər verir ki, fırıldaqçılar istifadəçiyə messencer üçün abunə vaxtının başa çatdığı haqda məlumat verirlər. Bundan sonra ödəniş etmək və bank kartının məlumatlarını daxil etmək üçün istinadda göstərilən ünvana keçmək təklif edilir. Sonda ödənişlə bağlı informasiya birbaşa hakerlərin əlinə keçir.
Hazırda “WhatsApp” tamamilə ödənişsiz xidmətdir.
L.Ə.
www.oxu.az 
"

"“Bakcell” jurnalistlər üçün növbəti seminar təşkil etdi – FOTOAzərbaycanın İlk Mobil Operatoru və Aparıcı Mobil İnternet Provayderi “Bakcell” şirkəti jurnalistlər üçün “Mobil telekommunikasiyaya giriş” adlı növbəti seminar keçirib.
Oxu.Az xəbər verir ki, builki seminarda rəqəmsallaşdırma, rouminq, Azərbaycanda startap mühiti və “Applab” layihəsi, İnternet məhsulları, informasiya təhlükəsizliyi, “Bakcell”in korporativ müştərilərinə təqdim etdiyi innovativ həllər və digər mövzular ətrafında müzakirələr aparılıb.
“Mobil telekommunikasiya dünyada ən sürətlə inkişaf edən sahələrdən biridir. Telekommunikasiya sahəsindən yazan jurnalistlərin bu sahədə baş verən yeniliklərlə daha yaxından tanış ola və bunu öz gündəlik fəaliyyətlərində əks etdirə bilmələri üçün “Bakcell” şirkətinin mütəxəssisləri məmnuniyyətlə bizim seminarlara qoşulur. Biz artıq dördüncü ildir ki, davamlı olaraq 30-40 mətbuat nümayəndəsinin iştirakı ilə “Mobil telekommunikasiyaya giriş” seminarları təşkil edirik və bu təşəbbüsü gələcəkdə də davam etdirmək niyyətindəyik”, - deyə “Bakcell” şirkətinin Korporativ Kommunikasiya bölməsinin rəhbəri Süheylə Cəfərova bildirib.
Seminarda müştəri təcrübəsi və kanalların idarə edilməsi üzrə yarımbölmə rəhbəri Emin Əsgərsoy rəqəmsal transformasiyanın əsas trendləri və onun müştəri məmnuniyyətinin yüksəldilməsinə yönəlmiş müsbət təsirləri haqqında danışıb.
“Bakcell”in hesab ötürmə məlumat mübadiləsi qrupunun baş mütəxəssisi Lev Quninin təqdimatı vasitəsilə mətbuat nümayəndələri rouminq xidmətinin fəaliyyət mexanizmi, tariflərin tənzimlənməsi, müxtəlif ölkələrin mobil operatorları ilə rouminq üzrə tərəfdaşlıqların qurulması qaydaları və rouminq şöbəsinin xidmətin təşkili prosesi ilə tanış olublar.
Data məhsullarının inkişafı üzrə baş mütəxəssis Nazlı Orucova seminar iştirakçıları qarşısında Azərbaycanda ən sürətli mobil şəbəkə xidmətləri təchizatçısı adına layiq görülmüş “Bakcell”in təqdim etdiyi ən innovativ mobil data məhsulları, əlavələrin inkişafı üzrə menecer Orxan Babayev Azərbaycanda startap mühiti və “Bakcell”in Applab proqramı, məhsulun inkişafı üzrə menecer Şamil Həsənov isə şirkətin korporativ abunəçilərə təqdim etdiyi unikal xidmətlər və informasiya təhlükəsizliyi haqqında təqdimatlar ediblər.



























































A.M.
www.oxu.az
"

"Kibertəhlükələrlə üzləşən Azərbaycan istifadəçilərinin sayı  83%-ə yüksəlib“Kaspersky Lab” və “Delta Telecom” şirkətləri arasında əməkdaşlığa dair saziş imzalanıb.
Oxu.Az xəbər verir ki, bu barədə şirkətdən APA-ya bildirilib. Qeyd edilib ki, müqavilə sayəsində şirkətin müdafiə həllərinin bütün yenilənmələri Azərbaycan istifadəçilərinə regionun ən böyük internet-provayderi olan milli serverlərdən daxil olacaq. Bu yanaşma antivirus bazalarına yeni kibertəhlükələr haqqında məlumatın çatdırılması prosesini asanlaşdırır və sürətləndirir. Artıq Azərbaycan istifadəçiləri əmin ola bilərlər ki, rəqəmsal dünyanın ən aktual təhlükələrindən qorunurlar. Bununla belə, bütün yenilənmələr avtomatik olaraq arxa fon rejimində yüklənilir ki, bu da cihazların işləmə sürətinə əks-təsir göstərmir.
Kaspersky Lab” şirkətinin mütəxəssisləri hər gün 300 min zərərli proqram nümunəsi emal edirlər ki, bu da kibertəhlükələrin hansı sürətlə inkişaf etməsindən xəbər verir. Bu tendensiyanı həm də rəqəmsal təhlükələrlə üzləşən istifadəçilərin artan sayı da sübut edir. “Kaspersky Lab” şirkətinin “Kaspersky Security Network” (KSN) bulud müdafiə infrastrukturundan əldə etdiyi daxili statistikaya əsasən, son 12 ayda kibertəhlükələrlə üzləşən Azərbaycan istifadəçilərinin sayı 77%-dən (2016-cı ilin iyul ayı) 83%-dək (2017-ci ilin iyul ayı) yüksəlib.
“Bizim üçün ən əsas prioritet müştərilərimizə təklif etdiyimiz həll və xidmətlərin keyfiyyətidir. Biz daimi olaraq istifadə olunan texnologiyanın mükəmməlliyinə can atır, bütün yollarla təklif etdiyimiz xidmətlərin səviyyəsini artırmağa çalışırıq. “Kaspersky Lab” şirkəti ilə əməkdaşlıq bu istiqamətdə atılan önəmli addımdır. Resurslarımızın və imkanlarımızın birləşdirilməsi, şübhəsiz ki, Azərbaycanda istifadəçilərin yüksək texnologiyalar sahəsində maksimum üstünlük qazanmasına səbəb olacaq”, - deyə “Delta Telecom” şirkətinin Məlumatların emalı departamentinin rəhbəri Rüfət Talıbov bildirib.
“Biz istifadəçiləri kibertəhlükələrdən qorumaqla yanaşı, həm də istənilən insanın və təşkilatın iş və həyatının rəqəmsal dünyada maksimum rahat və sakit olmasını istəyirik. Məmnunuq ki, Azərbaycanın aparıcı internet-provayderi olan “Delta Telecom” şirkəti bizimlə eyni baxışı bölüşür. Əminəm ki, bu əməkdaşlıq ölkədə informasiya texnologiyaları bazarının inkişafına öz müsbət təsirini göstərəcək”, - deyə “Kaspersky Lab” şirkətinin Azərbaycan üzrə rəsmi nümayəndəsi Müşviq Məmmədov bildirib.
L.Ə.
www.oxu.az 
"

"“Facebook” şirkəti videorabitə ilə ünsiyyət üçün qurğu hazırlayır“Facebook” şirkəti videorabitə ilə ünsiyyət üçün ilk qurğu hazırlayır. Bu barədə “Bloomberg” agentliyi mənbələrə istinadən məlumat verib.

 
Oxu.Az ICTnews-a istinadən xəbər verir ki, “Android” əməliyyat sisteminin idarəetməsi ilə işləyəcək qurğu 13-15 düym diaqonallı böyük sensor ekran, enlibucaqlı “ağıllı” kameralar, süni intellektə malik mikrofon və dinamiklə təchiz edilib. Hazırda ev istifadəsi üçün nəzərdə tutulan qurğu prototipinin sınaqları keçirilir.
Məlumata görə, şirkət üçün yeni məhsul kateqoriyasına aid aparatın 2018-ci ilin yazında “F8” proqram tərtibatçıları konfransından sonra təqdim ediləcəyi gözlənilir. Şirkətin planlarına görə, səsli köməkçi funksiyanın qiyməti 100 dollar, videorabitə ilə ünsiyyət üçün qurğunun qiyməti isə bir neçə yüz dollar təşkil edəcək.  
Bildirilir ki, videorabitə ilə ünsiyyət üçün qurğu ilə paralel “Facebook” məişət texnikasının səsli idarəetmə texnologiyasının hazırlanması ilə məşğuldur. “Ağıllı” mikrofon artıq “Amazon Echo” və “Google Home” şirkətlərinin texnologiyalarında quraşdırılıb. Mənbələrin məlumatına görə, şirkət “Siri” funksiyasına oxşar səsli köməkçinin hazırlanmasında kömək üçün keçmiş “Apple” əməkdaşlarını işə qəbul edib. Bununla belə, rəqabət fonunda “Facebook” səsli köməkçi funksiyanın hazırlanması fikrindən imtina edərək, diqqəti videorabitə ilə ünsiyyət üçün qurğunun hazırlanmasına yönəldə bilər.
L.Ə.
www.oxu.az 
"

" “Apple” mənfəətini açıqladıABŞ-ın “Apple” korporasiyası bu ilin aprel-iyun aylarına aid maliyyə hesabatını açıqlayıb. 
Oxu.Az lent.az-a istinadən xəbər verir ki, aprel-iyun dönəmini hesabatında 3-cü rüb kimi dəyərləndirən şirkət gəlirinin və xalis mənfəətinin artdığını bəyan edib.
Gəlirlər ötən ilin eyni dövrünə nisbətən 7,1% artaraq 45,4 milyard dollara yüksəlib. Şirkət keçən ilin aprel-iyun aylarında 42,4 milyard dollar gəlir əldə etmişdi. Toplam gəlirin 61%-i beynəlxalq satışlardan qazanılıb.
Korporasiya xalis mənfəətinin ötən ilin müvafiq dövrü ilə müqayisədə 11,5% artaraq 8,7 milyard dollara çatdığını açıqlayıb. (Keçən il 7,8 milyard olub.)  
Açıqlamada “iPhone”, “iPad” və “Mac” kompüteri satışlarının artdığı da vurğulanıb. Belə ki, 3-cü rübdə “iPhone” satışları 1,5% artaraq 41 milyon 26 min, “iPad” satışları 14,8% artaraq 11 milyon 424 min ədəd təşkil edib.
Şirkətin “AppleCare” və “ApplePay” kimi xidmətlərdən əldə etdiyi gəlir bu dönəmdə 21,6% artımla 7,27 milyard dollara yüksəlib. “Apple TV” və “Apple Watch” kimi məhsullardan əldə edilən gəlir də 23% artıb və 2,73 milyard dollar olub.
“Apple” maliyyə ilinin sonunda (4-cü rüb) 52 milyard dollar gəlir əldə edəcəyini proqnozlaşdırır.
L.Ə.
www.oxu.az 
"

"Polşada elektrik velosiped hazırlandıPolşanın “Avionics” şirkəti özünün yeni ixtirasını – V1 adlı retro elektrik velosipedi təqdim edib.
Oxu.Az Report-a istinadən xəbər verir ki, bu barədə “UNN” agentliyi məlumat yayıb.
Məlumatda bildirilir ki, o, 30-cu illərdə mövcud olmuş əsl dizayndan fərqlənir və tamamilə müasir “içlikli”dir. Velosiped saatda 56 kilometr sürətlə hərəkət etməyə imkan verən 5 kVt mühərriklə təchiz edilib.
İstehsalçının vədinə görə, onun batareyasının doldurulması 3 saatdan artıq vaxt aparmır. Güman edilir ki, akkumulyatorun enerjisi nəqliyyat vasitəsinə 120 kilometrədək hərəkət etməyə imkan verir.
A.M.
www.oxu.az
"

"Bakıda pulsuz “Wi-Fi” olan ərazilər genişləndi – TAM SİYAHIBu gündən ödənişsiz “Wi-Fi”dan artıq Bakının “Qış parkı” və “Zabitlər parkı” ərazisində də yararlanmaq mümkündür.
Oxu.Az-ın Trend-ə istinadən məlumatına görə, bununla əlaqədar işlər “İctimai Wi-Fi” layihəsi çərçivəsində aparılıb.
Qeyd edək ki, indiyə qədər İçəri Şəhər, Dənizkənarı Milli Park, Sahil parkı və Heydər Əliyev Mərkəzi parkı, eləcə də “Axundov”, “Sabir” və “Xaqani” bağlarında ödənişsiz “Wi-Fi” təmin olunub.
Yaxın vaxtlarda ödənişsiz “Wi-Fi”ın paytaxtın “Hüseyn Cavid” və “Dədə Qorqud” parklarında da təmin edilməsi planlaşdırılır.
S.B.
www.oxu.az
"

"Dronlar divarın o biri tərəfini görəcək – VİDEOKaliforniya Universiteti divarın əks tərəfini görə bilən dronlar hazırlayıblar.
Oxu.Az aznews.az-a istinadən xəbər verir ki, divarın əks tərəfindən olan hər hansı bir obyektin nə olduğunu müəyyən etmək üçün ən az iki dron qarşı-qarşıya dayanaraq obyekti təhlil etməlidir.
Bu zaman dronlar bir-birinə qarşılıqlı siqnallar göndərirlər. Siqnalların rast gəldiyi müxtəlif maneələr, onların ölçüləri və aralarında olan məsafələr siqnalın tezliyinə müxtəlif cür təsir edir. Beləliklə, sistem tezliyin dəyişməsi əsasında obyektin nə olduğunu müəyyən edir. Tezliyin dəyişməsi obyektin hansı tərkibdə və məsafədə olduğunu, sonra isə onun 3 ölçülü təsvirini müəyyən edir. İlk baxışda sadə görünən əməliyyatın müəyyən nəticə hasil edə bilməsi üçün sistem bir neçə mürəkkəb hesablama prosesi icra edir.
Yeni dronlardan təcili axtarış-xilasetmə əməliyyatlarında, arxeoloji kəşfiyyat və müxtəlif strukturlara nəzarətetmə işlərində istifadə etmək mümkündür.

A.M.
www.oxu.az
"

"Bölgələrdə yaşayan fiziki məhdudiyyətli gənclər üçün “Təlim məktəbi” layihəsi başladı“Təlim məktəbi” layihəsi “Nar” tərəfindən təşkil edilən və fiziki məhdudiyyətli gənclərin cəmiyyətə inteqrasiyası üçün nəzərdə tutulmuş layihədir. Zaqatalada start verilən bölgələrdə “Təlim məktəbi” layihəsi təcrübəli mütəxəssislər və psixoloq tərəfindən aparılır. Layihə çərçivəsində bölgələrdən olan 40 nəfər yerli sakin iki ay boyunca üç istiqamət üzrə peşə təlimi alacaq. Təlim iştirakçıları smartfon təmiri, dərzi və aşbazlıq kurslarında iştirak edəcək. Qeyd edək ki, bölgələrdə bir ilk olaraq həyata keçirilən layihə həm də rayon icra hakimiyyəti və Ailə, Qadın və Uşaq problemləri üzrə dövlət komitəsinin regional mərkəzi tərəfindən dəstəklənir.
“Təlim məktəbi” layihəsi ilk olaraq Bakıda başlamış və ümumilikdə 75 nəfər tələbənin iştirakı ilə keçirilmişdi.  “Nar”ın təşəbbüsü ilə təmənnasız həyata keçirilən layihənin məqsədi fiziki məhdudiyyətli gənclərin bilik və bacarıqlarını artırmaq, onların gələcək karyeralarına töhfə vermək və fiziki məhdudiyyətli şəxslərə mənəvi dəstək göstərməklə onları cəmiyyətə qazandırmaqdır. Bu məqsədlə, layihəyə “ASAN Könüllüləri” və “Uğur Akademiyası” da təşkilati dəstək göstərir. Təşkilatçılar “Təlim məktəbini” bitirən gəncləri diqqət mərkəzində saxlayaraq onların işlə təmin olunmasına yardımçı olur.
Artıq 3 ildən çoxdur ki, “Nar” korporativ sosial məsuliyyət (KSM) strategiyası çərçivəsində fiziki məhdudiyyətli Azərbaycan vətəndaşlarının cəmiyyətə inteqrasiyası istiqamətində müxtəlif addımlar atır. Yerli biznes mühiti üçün nümunə olaraq qeyd etmək lazımdır ki, 11 nəfər ünsiyyət məhdudiyyətli şəxs hazırda “Nar”ın əməkdaşı olaraq fəaliyyət göstərir. Mobil operator bu qəbildən olan sosial layihələri genişləndirməyi və  bənzər təşəbbüslərə dəstəyi davam etdirməyi nəzərdə tutur.
“Nar”ın korporativ sosial sosial məsuliyyət (KSM) strategiyası haqqında ətraflı məlumatı nar.az saytından əldə edə bilərsiniz.
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib.
www.oxu.az 
 
"

"“Chrome”un yeni versiyası reklamları bloklayacaq Google”un tərtibatçıları “Chrome” brauzerinin mobil versiyasına reklamların blok edilməsi funksiyasını əlavə edib. 
Oxu.Az-ın məlumatına əsasən, bu barədə İKT.lent.az “TechCrunch” saytına istinadən xəbər verir.
Yeni funksiya ayrı-ayrı reklam növlərini, xüsusən bezdirici reklamları bloklayacaq.
Artıq funksiya brauzerin test versiyasında tətbiq olunur.
Yeni funksiyanın yaradılması istifadəçilərin internetdə reklam bloklayıcı vasitələrə getdikcə daha çox üstünlük verməsi ilə əlaqədardır. Belə ki, ötən il 10% istifadəçi bu cür vasitələrdən yararlandığı halda, bu il bu göstərici 3 dəfə artıb. Mobil istifadəçilər reklamlardan daha çox narazılıq edir.  
N.О.
www.oxu.az
"

" Proqramçılar süni intellekt əsasında yaradılan çat botları deaktiv etdilər “Facebook”un proqramçıları süni intellekt əsasında yaradılan çat botları deaktiv ediblər.
Qeyd edək ki, ilk öncə bütün çat botlar bir-biri ilə ingilis dilində ünsiyyət qurublar. Amma tezliklə çat botlar öz aralarında daha sürətli ünsiyyət üçün yeni dil yaradıblar. Bu, çat botların deaktiv edilməsinə səbəb olub. Proqramçılar bu addımı layihənin məqsədinə zidd olması ilə izah ediblər. Mütəxəssislər süni intellektin digər agentlərini yalnız ingilis dilində ünsiyyət üçün yenidən proqramlaşdırıblar.
Oxu.Az ICTnews-a istinadən xəbər verir ki, sözügedən sosial şəbəkənin yaradıcısı Mark Zukerberq əmindir ki, süni intellekt bəşəriyyətin gələcəyini yaxşılaşdırmağa kömək edəcək, hərçənd bir çoxu bu fikirdədir ki, süni intellekt böyük təhlükədir.
L.Ə.
www.oxu.az 
"

"Rusiya iqtisadiyyatı innovasiya səviyyəsinə görə geriləyib Rusiya iqtisadiyyatı innovasiya səviyyəsinə görə 100 mümkün baldan cəmi 12 bal toplayaraq 35 ölkə arasında 27-ci olub.
Oxu.Az lent.az-a istinadən xəbər verir ki, bu məsələ Almaniya Elmlər Akademiyasının ölkənin digər elmi-tədqiqat mərkəzləri ilə birlikdə hazırladığı reytinq cədvəlində əksini tapıb. “İnnovasiyalar indikatoru” adlı reytinq 2000-ci ildən tərtib olunur və o zaman Rusiya siyahıda 22-ci yeri tutub. İllər keçdikcə Rusiya geriləməyə başlayıb.
İnnovasiya səviyyəsi reytinqi 5 tematik qrup üzrə müəyyənləşdirilir: iqtisadiyyat, təhsil, elm, dövlət və cəmiyyət. Bunlarla yanaşı, rəqəmsal iqtisadiyyatın səviyyəsi də nəzərdən keçirilir. Rusiya elm və cəmiyyət qrupları üzrə 0 bal alıb.   
Reytinqin lideri uzun illərdir ki, İsveçrədir. Bu dəfə İsveçrə 75 bal toplayıb. Çin 19 balla Hindistanla 25-ci, 26-cı yerləri bölüşdürür. Son sırada Cənubi Afrika Respublikasıdır
 
L.Ə.
 
www.oxu.az 
"

"Hakerlər “Taxt oyunları”nın ssenarisini oğurladı Hakerlər HBO telekanalına müdaxilə edərək məşhur “Taxt oyunları” (“Game of thrones”) seriyalının 7-ci mövsümünün 4-cü seriyasının ssenarisini ələ keçiriblər. Bu bölüm hələlik efirə çıxmayıb.
Oxu.Az lent.az-a istinadən xəbər verir ki, ssenaridən başqa, hakerlər “Futbolçular” və “104-cü otaq” seriallarının bir neçə epizodunu da oğurlayıb.  
HBO haker hücumunu təsdiqləsə də, konkret nələrin oğurlandığını açıqlamayıb: “Bu yaxınlarda biz haker hücumu yaşadıq və bu, konfidensial informasiyanın açılmasına gətirib çıxardı. Biz dərhal hadisənin təhqiqatına başlamışıq. Məlumatların müdafiəsi bizim prioritet vəzifəmizdir və biz buna ciddi yanaşırıq”. 
Hakerlər isə 1,5 terabayt material ələ keçirdiklərini bildiriblər.  
L.Ə.
www.oxu.az  
"

" “iPhone” üçün “Word Flow” klaviaturası ləğv edilib “Microsoft” korporasiyası “App Store” əlavələr mağazasında “iPhone” üçün “Word Flow” klaviaturasını ləğv edib.
Oxu.Az ICTnews-a istinadən xəbər verir ki, korporasiya bunu eksperimentin başa çatması ilə izah edərək istifadəçilərə “SwiftKey” klaviaturasından istifadəni tövsiyə edir.
“Word Flow” böyüdülmüş displeylərdə mətnlərin tək əllə yığılması üçün nəzərdə tutulan klaviaturadır. 2016-cı ilin aprelində təqdim edilən proqram “iPhone” smartfonunun “Plus” versiyalarının istifadəçiləri arasında populyar olub. Klaviatura mətni bir əllə yığmağa imkan verir və  klavişləri həm adi, həm də yarımdairəvi şəkildə yerləşdirmək mümkündür ki, bu da onu böyüdülmüş ekranlarda istifadə üçün ideal edir.
Məlumata görə, “iPhone” istifadəçiləri bundan sonra əlavəni “App Store”dan yükləmək, onu əvvəllər quraşdıranlar isə yeniləmək imkanından yararlana bilməyəcəklər.  
L.Ə.
www.oxu.az 
"

"“WhatsApp” təsdiq yenilənməsini sınaqdan keçirir – Daha bir yenilik gəlirDünyanın ən məşhur mesajlaşma şəbəkəsi “WhatsApp” daha bir yeniliyə imza atır.
Oxu.Az axşam.az-a istinadən xəbər verir ki, “WhatsApp” bu dəfə “təsdiqli profil” yenilənməsini test edir.
Belə ki, “Facebook”, “Twitter” və “Instagram”da olan təsdiqlənmiş profil özəlliyi artıq “WhatsApp”da da istifadə olunacaq.
Müəssisələrarası mesajlaşmalar üçün aktiv ediləcək yenilik hazırda “WhatsApp”ın beta testlərindən keçir. Sistem aktiv ediləndən sonra istifadəçilər əlaqə yaratmaq istədikləri müəssisələrin təsdiq edilmiş profillərinə yazacaq.
L.Ə.
www.oxu.az 
"

"Ən kiçik peyk orbitə çıxarıldı“Breakthrough Starshot” layihəsinin ""Sprite"" mikrozondları - 3,5×3,5 sm ölçüsündə və 4 qram çəkisində miniatür peyklər uğurla orbitə çıxarılaraq Yerə siqnal ötürməyə başlayıb.
Oxu.Az ICTnews-a  istinadən xəbər verir ki, “Breakthrough Starshot” rusiyalı milyarder Yuri Milner və britaniyalı məşhur fizik Stiven Hokinqin birgə layihəsidir.
Konsepsiyanın mahiyyəti göyərtəsində çəkisi 1 qram təşkil edən minlərlə mikrozondun olduğu əsas raketin buraxılışından ibarətdir: onlar növbə ilə buraxıldıqdan sonra Yerdə lazer qurğusu mikrozondlarla birləşdirilən günəş yelkənini 50−100 qiqavatt gücündə şüa ilə təmin edəcək. Bunun aparatları təxminən 5 dəfə işıq gücündə gücləndirəcəyi bildirilir.
Harvard Universitetinin professoru, “Breakthrough Starshot Initiative” Məşvərətçi Şurasının rəhbəri Avi Lob qeyd edib ki, kosmik aparatlar kütləsinin azaldılması onların insan ömrü müddətində yaxın ulduzlara yetişməsi üçün lazımdır.
Məlumata görə, iki “Sprite” zondu Latviyanın “Venta” və İtaliyanın “Max Valier Sat” peykinin kənar korpusuna bərkidilib.
Kiçik qurğuların planetlərə, yaxın ulduz orbitlərinə buraxılışının mümkün yerdənkənar həyatın mövcudluğuna işıq salmağa kömək edəcəyi gözlənilir. “Breakthrough Starshot” layihəsinin əsas məqsədi Sentavr Alfası - Yer kürəsinə yaxın işıq sisteminə çatmaqdır.
 M.B.
www.oxu.az
"

"“Microsoft” hakerlərə mükafat verəcək“Microsoft” şirkəti “Microsoft Hyper-V” proqramında boşluq tapacaq şəxslərə 250 min dollar məbləğində pul mükafatı təyin edib.
Oxu.Az-ın lent.az-a istinadən xəbərinə görə, pul kodun uzaqdan müdaxilə ilə icra edilməsi (RCE), ID məlumatların açıqlanması və xidmət göstərilməsindən imtina (DOS) müqabilində ödənilir.
“Windows 10”-da səhv tapan hakerlər 200 min dollar mükafata ümid edə bilərlər. Şirkət daxilində qüsurlar barədə məlumat verən hər bir şəxs də ümumi məbləğin 10 faizi həcmində bonus alacaq. Ancaq bir şərtlə ki, bu qüsurlar ictimaiyyətə açıqlanmayacaq.
M.B.
www.oxu.az
"

"Media şirkəti 14,6 milyard dollara satıldı “Eurosport”, “Discovery Channel”, “Animal Planet”, “Sci” kimi bir çox televiziya kanalını özündə birləşdirən “Discovery Communications” “Scripps Networks'”  ilə 14.6 milyard dollar nağd və hissə dəyəri məbləğində razılama əldə edib. 
Oxu.Az Türkiyə mətbuatına istinadən xəbər verir ki, beləliklə, “Discovery Communications” “Scripps Networks”ü satın alıb. 
Qeyd edək ki, satınalma prosesinin 2018-ci ilin ilk aylarında tamamlanması gözlənilir.
“Scripps Networks” keçən il 3 milyard dollar civarında gəlir əldə edib. Şirkətin xalis borcu isə 2.7 milyard dollar olub. Qrupun kanalları arasında “Travel Channel”, “Food Network”, “DIY”, “Cooking Channel”, “TVN” kimi tanınmış kanallar var.
L.Ə.
www.oxu.az 
"

"“Google Play”də yükləmələrin sayı 15 milyardı ötüb “App Annie ” şirkəti 2017-ci ilin ikinci rübü üçün yeni tədqiqat apararaq “Google Play” əlavələr mağazasında yükləmələrin sayının 15 milyardı ötməsini açıqlayıb. Bu, “App Store” əlavələr mağazasından 135 faiz çoxdur.  
Oxu.Az ICTnews-a istinadən xəbər verir ki, “App Store” ən gəlirli əlavələr mağazası olmaqla bu göstərici üzrə  “Google Play ” mağazasını 95 faiz üstələyir.
Analitiklər  “Google Play ” mağazasının uğurunu Hindistan və Braziliya kimi inkişaf etməkdə olan bazarlarda smartfonların sayının artması ilə izah edirlər. Braziliya artıq yükləmələrin sayına görə ABŞ-ı geridə qoyub.
Qeyd olunur ki,  “App Store ” ən gəlirli mağaza adını ""iOS"" sisteminin qapalılığı və ödəniş qabiliyyətinə malik çoxsaylı istifadəçilər sayəsində stabil saxlayır.

 
L.Ə.
www.oxu.az 
"

"Dünyanın ən məhsuldar smartfonu hansıdır? Son illər Çin və Cənubi Koreyanın texnologiya şirkətləri yüksək məhsuldarlığa malik məhsulun buraxılışında  “Apple” şirkətinə çatmaq və onu geridə qoymağa çalışırlar. 
Oxu.Az ICTnews-a istinadən xəbər verir ki, əldə olunan məlumatlar “Apple” şirkətinin yeni “iPhone 8” smartfon modelinin yaxın gələcəkdə ən güclü smartfon adını özündə saxlayacağından xəbər verir.  
Belə ki, yeni “Apple” qurğusunun ən müasir “Apple A11” prosessoru ilə təchiz ediləcəyi bildirilir. Çip ilk dəfə yeni “iPod Pro” planşetində quraşdırılan altınüvəli “Apple A10X Fusion” prosessorundan daha məhsuldar olacaq.
Xatırladaq ki, “Geekbench” servisində keçirilən testlərin nəticələrinə görə, planşet birnüvəli rejimdə 3850, çoxnüvəlidə 9150 bal toplayıb. Bu, “Android” əməliyyat sisteminin idarəetməsi ilə işləyən qabaqcıl smartfon modellərindən 30 faiz çoxdur.
Ekspertlərin fikrincə, daha güclü olacaq “Apple A11” “Geekbench” servisində 4500/9000 bal səviyyəsində nəticələr nümayiş etdirə biləcək. Bunun belə olacağı təqdirdə yeni “iPhone” dünyanın ən məhsuldar smartfonu adına layiq görüləcək.  
Qeyd etmək lazımdır ki, Çinin “Huawei” şirkəti “Apple” qurğusunun lider olacağı fikri ilə qəti razılaşmır. Şirkət nümayəndələrinin sözlərinə görə, yeni qabaqcıl “Huawei Mate 10” rəqibinin nəticələrini geridə qoyacaq. 
L.Ə.
www.oxu.az 
"

"ABŞ şirkəti işçilərini “kiborqlara” çevirəcək – VİDEOABŞ şirkəti bəyan edib ki, öz işçilərini “kiborqlara” çevirəcək.
Oxu.Az-ın Vesti.ru-ya istinadən məlumatına görə, şirkətin əməkdaşlarının dərilərinin altına mikorçiplər yeridiləcək.
Mikroçiplər elektron açar-kartları əvəz edəcək və işçilərin avadanlıqlardan istifadəsi asanlaşacaq.
Şirkətin rəhbərliyndən qeyd ediblər ki, bu addıma onları İsveçin dərialtı çiplər firmasının prezidenti ilhamlandırıb.

S.B.
www.oxu.az
"

"ABŞ Konqresi “Kasperski Laboratoriyası”nı araşdırırABŞ Konqresinin Nümayəndələr Palatası 22 dövlət təşkilatından Rusiyanın “Kasperski Laboratoriyası” barədə sənədlərin təqdim olunmasını istəyib.
Oxu.Az-ın lent.az-a istinadən verdiyi məlumata görə, Konqres hesab edir ki, bu şirkətin proqramları və digər məhsullarından ABŞ-a qarşı istifadə oluna bilər.
Sorğu dövlət qurumlarına Nümayəndələr Palatasının Elm, texnologiyalar və kosmos üzrə komitəsindən daxil olub. Komitə “Kasperski” barədə bütün sənədlərin və məlumatların, o cümlədən risk qiymətləndirmələrinin təqdim olunmasını tələb edib. Qanunvericilər narahatdır ki, şirkət Rusiya hökumətinin təsiri altındadır və onun məhsullarından ABŞ-a qarşı casusluq, sabotaj və digər bəd niyyətlərlə istifadə oluna bilər.
Komitədən bildirilib ki, bu, ilk addımdır və sənədlər öyrənildikdən sonra növbəti addımlar atılacaq.
www.oxu.az
"

"Bağırsaq çöpündən ibarət bioloji kompüter yaradıldıHarvard Universitetinin genetiklər qrupu bağırsaq çöpünü bioloji kompüterə çevirməyə nail olub. Bakteriya əsasında, həmçinin elektrik siqnallar rolunu ribonuklein turşusu (RNT) molekullarının oynadığı məntiqi sxem yaradılıb.
Oxu.Az ICTnews-a istinadən yazır ki, qeyd olunur ki, alimlər bioloji kompüterlərin yaradılması ilə uzun müddətdir məşğuldurlar. Artıq dezoksiribonuklein turşusu (DNT) əsasında çoxlu kompüterlər ərsəyə gətirilib. Bununla yanaşı, ABŞ-da özündə müxtəlif ştammlı bakteriyaları birləşdirən biokompüter düzəldilib. Lakin bu sahədə qazanılan uğurlara baxmayaraq DNT kompüterləri bir əhəmiyyətli çatışmazlığa malikdir. Belə ki, iş prosesində iştirak edən bütün DNT zəncirləri ciddi şəkildə müəyyənləşdirilmiş funksiyanı yerinə yetirirlər. Yəni DNT molekulunun strukturunu dəyişmədən bioloji kompüterin yeni əməliyyatlar yerinə yetirməsi qeyri-mümkündür. Bu səbəbdən indiyədək alimlər bir takt tezliyində bir məntiqi əməliyyat yerinə yetirən sadə biokompüterlər yaradıblar. 
Bildirilir ki, Harvard ekspertləri başqa yol seçərək DNT əvəzinə, qısa RNT molekullarından istifadə etmək qərarına gəliblər. Bu yanaşma onlara yarımkeçirici proseslərinin bütün funksiyalarını həyata keçirə bilən biokompüter yaratmağa imkan verib. RNT bakteriya molekulları “sancaq” formasındadır. “Sancaq”lar onlara uyğun “sancaq” dəstinə malik digər RNT molekulu qoşulanda formasını dəyişməyə başlayır. RNT forması ribosomun onu oxuya və hüceyrəni müəyyən siqnal verməyə məcbur edən zülal molekulunu yığa bilməsini müəyyənləşdirir. RNT molekulu sonluqlarında müxtəlif tip “sancağı” birləşdirməklə çıxışda müxtəlif siqnallara nail olaraq yarımkeçirici sxemlərinin məntiqi elementlərinin analoqlarını yaratmaq mümkündür. 
Məlumata görə, Harvard alimləri RNT molekulundan 4 əsas məntiqi əməliyyatı emal edən və istənilən məntiqi ifadələri yoxlayan bir neçə universal hesablayıcı bloklar yaradıblar. Bunun işləməsinə əmin olduqdan sonra mütəxəssislər bir neçə bloku 12 məntiqi əməliyyatı yerinə yetirərək 5 müxtəlif kimyəvi siqnalı emal edən 444 zəncir halqasından ibarət sistemdə birləşdiriblər.
Biokompüterlərdən canlı hüceyrələrin daxilində proseslərin izlənilməsi, eləcə də insan sağlamlığının vəziyyətinə nəzarət ötürücülərinin yaradılması üçün istifadə etmək mümkündür.
www.oxu.az
"

"“Apple” 5G texnologiyasının sınaqlarına başlayacaqABŞ-ın “Apple” korporasiyası özünün hazırladığı 5G texnologiyasının sınaqlarına başlayacaq.
Oxu.Az-ın Lent.az-a istinadən verdiyi xəbərə görə, bunun üçün ABŞ-ın Rabitə üzrə federal dövlət komissiyasından icazə alınıb.
“Google”, “Facebook” və “Samsung” kimi iri şirkətlər də özlərinin 5G texnologiyalarını test edirlər. İlk şəbəkələr 2019-2020-ci illərdə ortaya çıxmalıdır.  “AT&T и Verizon”un da 5G şəbəkəsi yaratmaq cəhdləri məlumdur.
“Apple”ın şəbəkəsi digərlərindən fərqlənəcək, çünki şirkət dalğaların uzunluğunu kiçiltmək, tezliyini isə artırmaq fikrindədir. Test üçün ilk meydançaların gələn ilin avqustuna qədər şirkətin Kaliforniyadakı ofisinin yanında yaradılacağı bildirilir.
www.oxu.az
"

"Ən ucuz çərçivəsiz smartfon satışa çıxır  UMIDIGI şirkəti yazda təqdim etdiyi “Crystal” smartfonunu gələn ay satışa çıxaracaq.
Oxu.Az lent.az-a istinadən xəbər verir ki, ən ucuz çərçivəsiz smartfon avqustun 15-də piştaxtalarda olacaq.
“Crystal”ın qiyməti 100 dollar təşkil edəcək. Hələlik yalnız o məlumdur ki, şüşə korpusdan ibarət smartfonun iki modullu kamerası və “Sharp”ın istehsalı olan üç tərəfdən çərçivəsiz olan “Full HD” displeyi olacaq. Qacetin digər xüsusiyyətləri isə avqustun 7-də açıqlanacaq.
L.Ə.
www.oxu.az 
"

"Çin iki kamerası və displeyi olan telefon istehsal etdi Çinin “Meizu” şirkəti “7 Pro” və “7 Pro Plus” smartfon modellərini təqdim edib. 
Oxu.Az lent.az-a istinadən xəbər verir ki, qiyməti 430 dollardan başlayan qacetlər avqustun 5-dən satışa çıxarılacaq.
Yeni smartfonların iki kamerası və displeyi var. Rəngli əlavə ekran arxa qapaqda - iki kameranın aşağısında yerləşdirilib. 1,91 düym diaqonalı olan əlavə ekran ayın tarixini və saatı, bildirişləri, hava proqnozunu, həmçinin əsas kamera ilə selfi edən istifadəçinin üzünü göstərəcək.
“7 Pro”nun 5,2 düymlük displeyi, 4 Gb əməliyyat yaddaşı və 64 Gb daxili yaddaşı olacaq. “7 Pro Plus”da bu göstəricilər müvafiq olaraq 5,7 düym, 6 Gb və 128 Gb-dır.
L.Ə.
www.oxu.az 
"

"Sürücünün vəziyyətinə nəzarət edəcək yeni sistem yaradılıbYaponiyanın “Panasonic” şirkəti yol-nəqliyyat hadisələrinin başvermə risklərini azaltmaq üçün sürücünün vəziyyətinə nəzarət edəcək yeni sistem yaradıb.  
Oxu.Az ICTnews-a istinadən xəbər verir ki,  texnologiyanın iş prinsipi insanın sükan arxasında yuxuculluq səviyyəsinin mimika, bədən temperaturu və digər göstəricilərin analizi vasitəsilə müəyyənləşdirilməsinə əsaslanır. Bundan başqa, gözlərin açılma dərəcəsi və göz qırpma zamanı göz qapaqlarının hərəkətinin sürəti kimi kiçik detallar nəzərə alınır. Bütün lazımi informasiya cihazlar panelində quraşdırılan infraqırmızı ötürücü və kameralar tərəfindən toplanaraq emal üçün süni intellektə ötürülür.  
Beləliklə, “Panasonic” şirkətinin hazırladığı sistem sürücünün hazırkı yuxuculluq səviyyəsini beş ballıq şkala üzrə müəyyənləşdirir və müvafiq rəqəmi bort kompüterində göstərir. Yorğunluğun artması barədə əvvəlcədən xəbərdarlıq edən sistem lazım gəldikdə sükan arxasında qaçılmaz yuxulama prosesinə müdaxilə etməyə başlayacaq.  
Bildirilir ki, “ağıllı” qurğu ilk növbədə sürücünü ayıltmaq və diqqətini artırmaq üçün kondisionerin sürətini artıracaq. Bundan əlavə, sistem belə vəziyyətdə avtomobilin idarə edilməsinin təhlükəli olmasını bildirən həm vizual, həm də səsli xəbərdarlığı işə salacaq, naviqasiya sistemi isə istirahət üçün yaxınlıqdakı yeri axtarmağa başlayacaq.
Bu ilin payızında satışa çıxarılması gözlənilən sistemin əsas istehlakçılarının taksi və avtobus şirkətlərinin olacağı ehtimal edilir.
L.Ə.
www.oxu.az 
"

"“VTB” (Azərbaycan) Rus mədəniyyəti mərkəzində kompüter sinfi açıb – FOTO“Bank VTB” (Azərbaycan) təhsil, mədəniyyət, idman və səhiyyə sahəsində olan layihələrə dəstək çərçivəsində Rus icması yanında Rus Mədəniyyət Mərkəzində kompüter sinfi açıb.
Yeni sinfin hesabına Rus Mədəniyyət Mərkəzində indi informasiya texnologiyalarının tədrisi üçün kurslar mövcuddur ki, bu da uşaqlara kompüter biliklərini artırmağa imkan verəcək. Kompüterlər həmçinin metodik vəsait kimi, rus dili və ədəbiyyatı kurslarında da istifadə olunur. Bundan başqa, uşaqlar internet şəbəkəsi vasitəsilə geniş məlumat bazasına da çıxış əldə ediblər.
Bank daima sosial-korporativ siyasəti çərçivəsində layihələr reallaşdırır, müxtəlif mədəniyyət və idman tədbirlərinə sponsor dəstəyi göstərir.











www.oxu.az
"

"“Facebook”un kapitallaşması 500 mlrd. ABŞ dolları səviyyəsini keçib“Facebook” şirkətinin kapitallaşması dünən ilk dəfə olaraq 500 mlrd. ABŞ dolları səviyyəsini keçib.
Oxu.Az Report-a istinadən xəbər verir ki,  bu barədə NASDAQ texnologiya birjası məlumat yayıb. Nəticədə, “Facebook”un səhmləri 3,3% bahalaşaraq 171,5 dollara satılıb.
Qeyd edək ki, iyulun 26-da digər onlayn ticarət şirkəti - “Amazon”un kapitallaşması 500 mlrd. dollar səviyyəsini ötüb və onun qurucusu Cef Bezos (Jeff Bezos) qısamüddətli də olsa, dünyanın ən zəngin insanına çevrilib. O, 8 saat sonra yenidən liderliyi “Microsoft” şirkətinin qurucusu Bill Qeytsə ötürüb. Buna səbəb “Amazon”un II rüb mənfəətinin ötən illə müqayisədə 77% azalması olub.
Xatırladaq ki, kapitallaşması yarım trilyon dollardan çox olan 3 texnologiya şirkəti var. Bu, “Apple” (798 mlrd. dollar), “Google” (667 mlrd. dollar) və “Microsoft”dur (571 mlrd. dollar).
L.Ə.
www.oxu.az 
"

"“Apple” audiopleyerlərinin istehsalını dayandırıb“Apple” korporasiyası “iPod nano” və “iPod shuffle” audiopleyerlərinin istehsalını dayandırıb.
Oxu.Az lent.az-a istinadən xəbər verir ki, şirkət saytında bu məhsulların səhifəsinə olan istinadlar istifadəçiləri əsas səhifəyə yönləndirir. Hələ ki məhsullar mağazalardan yığışdırılmayacaq.    
Şirkət 32 və 128 Gb yaddaşa malik “iPod touch” pleyerlərini buraxmağa davam edəcək. Bu cihazların qiyməti müvafiq olaraq 199 və 299 dollara qədər endirilib.
L.Ə.
www.oxu.az 
"

"İyul-sentyabr aylarında 345,2 milyon smartfon istehsal ediləcək Cari ilin ikinci yarısında dünyada smartfon istehsalı əvvəlki rüb səviyyəsində qalıb. Bu barədə “TrendForce” tədqiqat şirkətinin hesabatında deyilir.
Oxu.Az ICTnews-a istinadən xəbər verir ki, aprel-iyunda istehsalçılar tərəfindən yanvar-martda olduğu kimi, ümumilikdə 324,2 milyon qurğu buraxılıb.
Bununla belə, 2017-ci ilin birinci yarısının yekunları üzrə 2016-cı ilin müvafiq dövrü ilə müqayisədə 7 faizlik artım qeydə alınıb. Altı ay ərzində təxminən 650 milyon smartfonun istehsal edildiyini hesablayan ekspertlər Çinin brendlərinin qurğu buraxılışını genişləndirməsini, digər ölkə şirkətlərinin isə, əksinə, istehsalı azaltmasını qeyd edirlər. Ayrı-ayrı istehsalçılar barədə məlumat verilmir.  
Analitiklər tərəfindən üçüncü rübdə ilk “Apple” smartfonlarının buraxılışı ilə əlaqədar yeni “iPhone” modellərinin satışa çıxarılmasının 10 illik yubileyi münasibətilə qlobal smartfonlar bazarında canlanma proqnozlaşdırılır. Bazarda mövqelərinin zəifləməsinə imkan vermək istəməyən digər istehsalçıların da yaxın bir neçə ayda yeni qurğular təqdim edəcəkləri gözlənilir. 
Proqnoza görə, iyul-sentyabrda smartfon istehsalçıları 345,2 milyon qurğu buraxacaq, sonuncu rübdə isə göstəricini daha 16,8 faiz - 403,1 milyon ədədədək artıracaq. Bunu nəzərə alaraq, ehtimal olunur ki, ilin ikinci yarısında smartfon istehsalının həcmi birinci rübdən 10 faiz çox olacaq.
“TrendForce” şirkətinin 2017-ci il üçün proqnozunda 2016-cı ildəkindən daha çox qurğunun (1,39 milyard) satışa çıxarılacağı nəzərdə tutulur.   
L.Ə.
www.oxu.az 
"

"Elektron arayışlardan istifadə sayı açıqlanıb“Elektron hökumət” portalı istifadəçilərə müxtəlif məzmunlu fərdi məlumatlar üzrə arayışları vahid mərkəzdən əldə etmə imkanı yaradır.
Nəqliyyat, Rabitə və Yüksək Texnologiyalar Nazirliyindən Oxu.Az-a verilən məlumata görə, portalda istifadə olunan xidmətlər arasında elektron arayışlara müraciət sayı son dövrlər artır və bu günə qədər 17 arayış növü üzrə 1252176 dəfə müraciət qeydə alınıb.
Eelektron arayışlar üzrə müraciət sayı aşağıdakı kimidir:
- İş yerinə dair arayış - 60034
- Vətəndaşa aid fərdi məlumatlar üzrə arayış - 275054
- Yaşayış yeri haqqında arayış - 75643
- Diplom haqqında arayış - 64473
- Şəxsiyyət vəsiqəsi məlumatları üzrə arayış - 61200
- İl ərzində rabitə xidmətləri üzrə ödənişlər haqqında arayış - 27964
- Rabitə xidmətlərinə görə borcun olmaması barədə arayış - 25192
- Vətəndaş haqqında “Tələbə-məzun” dövlət elektron məlumat sistemindən çıxarış - 21439
- Vətəndaşın adına qeydiyyatda olan nəqliyyat vasitəsi haqqında elektron arayış - 17325
- Ümumtəhsil məktəbləri şagirdlərinin təhsil aldıqları yer haqqında arayışlar - 17029
- Vətəndaşın hərbi xidmət keçməsi barədə arayış - 16532
- Ümumtəhsil məktəblərində çalışan pedaqoji və texniki heyətin iş yeri haqqında elektron arayış - 12253
- Vətəndaşın hərbi qeydiyyatda olması barədə arayış - 11846
- “Su təchizatı və tullantı sularının axıdılması xidmətləri”nə dair abonentə aid məlumatın verilməsi xidməti - 8249
- “Su təchizatı və tullantı sularının axıdılması xidmətləri”ndən istifadəyə görə borcun olmaması haqqında arayış - 6127
- Turizm fəaliyyəti ilə məşğul olan fiziki və hüquqi şəxslərin lisenziyaları haqqında arayışlar - 2545
- Dənizçinin şəxsiyyət sənədi - 1271
Bu arayışların elektron formada təqdimi vaxta qənaətlə yanaşı, bürokratik maneələri aradan qaldırır. E-arayışların PDF formatında yaddaşa verdikdən sonra çap edilməsi və istənilən elektron poçt ünvanına göndərilməsi mümkündür.
Qeyd edək ki, “Elektron hökumət” portalının “Elektron arayışlar” bölməsində “Elektron arayışların yoxlanılması” xidməti də yerləşdirilib. Bu xidmətin köməyi ilə arayışın üzərindəki QR-kod və ştrix kodlar vasitəsilə onun etibarlılığını yoxlamaq mümkündür. Sözügedən xidmətə bu günə qədər 57112 dəfə müraciət olunub.
A.M.
www.oxu.az
"

"“Twitter” bu ilin ikinci rübünü zərərlə başa vurub ABŞ-ın beynəlxalq sosial şəbəkə şirkəti “Twitter” bu ilin ikinci rübünü zərərlə başa vurduğunu açıqlayıb. 
Oxu.Az Marja-ya istinadən xəbər verir ki, “Twitter”dən verilən açıqlamada şirkətin bu ilin ikinci rübündə 116 milyon dollar zərər etdiyi qeyd olunub. Xatırladaq ki, şirkət ötən ilin ikinci rübündə də 107 milyon dollar zərər etdiyini açıqlamışdı.
“Twitter”in bu ilin ikinci rübündəki gəlirləri isə keçən ilin eyni dövrü ilə müqayisədə 4,6 faiz azalaraq, 574 milyon dollar olub. Şirkət keçən ilin aprel-iyun dövründə 602 milyon dollar gəlir əldə etmişdi.
O da məlum olub ki, orta hesabla aylıq istifadəçi sayı bu ilin aprel-iyun aylarında yanvar-mart ayları ilə müqayisədə dəyişməyib və 328 milyon nəfər təşkil edib. 
“Twitter”in zərərə düşməsi ilə bağlı açıqlamadan sonra şirkətin səhminin qiyməti Nyu-York Birjasında 14 faiz azalıb.
L.Ə.
www.oxu.az 
"

"Saxta profillərlə necə mübarizə aparmaq olar? - VİDEO Saxta profillər cəmiyyətin yeni bəlasıdır.
Oxu.Az-ın Lider TV-yə istinadən verdiyi məlumata əsasən, müasir dövrdə ayrı-ayrı şəxslərin, şirkətlərin, eləcə də, dövlət qurumlarının problemlərindən biri də sosial mediada yaradılan saxta profillərdir.
Belə səhifələrdən aidiyyəti olmayan paylaşımlar edilir, qarayaxmalar, hətta şərəf və ləyaqətin alçaldılması hallarına da rast gəlinir. Saxta profillərlə necə mübarizə aparmaq olar? Problemin hüquqi tərəfləri nələrdir? Suallar ətrafında araşdırma aparılıb.
Araşdırma ilə bağlı videomaterialı təqdim edirik:

 
 
L.Ə.
www.oxu.az 
"

"“Samsung”dan “Digital Inverter Compressor” soyuducuları – xırdalıqlara qədər düşünülmüş soyuducuYay ayları bir çox məişət texnikası üçün əsl sınaqdır. İsti hava şəraitində təkcə kondisioner yox, keyfiyyətli soyuducu da əsas şərtdir. Kompressor soyuducunun vacib bir hissəsidir. Bu hissədən soyuducunun istismar müddəti və saxlanılan ərzaqların keyfiyyəti asılıdır. Buna misal olaraq, yay aylarında biz soyuducunu mümkün qədər az ərzaqla doldururuq, çünki soyuducunun  böyük həcmdə ərzaq məhsullarını soyutmağa gücü çatmır və onlar korlanır. Lakin “Digital Inverter Compressor Samsung” soyuducuları ilə bu hal yaşanmır.  Belə ki, iki ayrı tip kompressorla təchiz olunan adi və inverter texnologiyalı soyuducular bir-birindən iş prinsipi ilə deyil, “taktikası” ilə fərqlənir. Xətti kompressorun fəaliyyəti zamanı cihazın maksimal işləmə gücü işə salınır və tələb olunan temperatur əldə olunduqda avtomatik sönmə baş verir. Yəni, soyuducu kameranı müəyyən temperatura qədər soyudur, sonra isə sönür. “Digital Inverter Compressor” isə daha “ağıllı” işləyir, lazım olan temperaturu əldə etdikdə o sönmür, sadəcə, işləmə gücünü azaldaraq, dövrə sayını aşağı salır və müəyyən edilmiş temperaturu qoruyub saxlayır. 
Yeni “Digital Inverter Compressor”lu soyuducular hər kəsin zövqünü oxşayacaq geniş model sırası deməkdir.  Burada hər kəs özünə uyğun model tapa biləcək. Bütün yeni texnologiyalı modelləri birləşdirən xüsusiyyətlər bunlardır – qənaətcillik, uzun ömürlülük və tutumluluq.  Yeni modellər iş prosesi zamanı müntəzəm olaraq yanıb-sönmədikləri üçün soyuducular daha uzunömürlü və qənaətcildirlər. Belə ki, yuxarı buzluqlu inverter soyuducuları elektrik enerjisi sərfiyyatını 29%, aşağı buzluqlu modellər isə - 24% azaldır. 
İncə və zərif dizayna baxmayaraq, “Samsung”un “Digital Inverter Compressor”lu modelləri olduqca tutumludur.  Burada həm qapı cibləri, həm də “çəkilə bilən” Easy Slide  rəfi nəzərdə tutulub. Bəzi modellər isə saxlama sahəsinin dərhal böyüdülməsi üçün “yığıla” bilən rəf ilə təchiz olunub. Siz əmin ola bilərsiniz ki, kameranın doldurulma səviyyəsindən asılı olmayaraq, bütün ərzaqlarınız korlanmadan, təzə qalacaq. Multi Flow funksiyası sayəsində soyudulmuş hava kütləsi hər bir rəfə çıxışı olan ventilyasiya məsamələri vasitəsilə paylanaraq, soyuducuda sabit temperatur yaradır və məhsulları uzun müddət təzə saxlayır. “NoFrost” texnologiya sayəsində isə soyuducunun donunu açmaq lazım gəlməyəcək. “Samsung” soyuducularının soyutma kamerası kondensassiyadan qorunma hesabı ilə yaradıldığı üçün məhsulları yararsız edən kif və bakteriyalar haqda narahat olmağa dəyməz. Siz vaxtınıza qənaət edirsiniz, ərzaqlarınız isə daim təzə qalır.
Tətil planlaşdıranlar üçün isə bəzi modellərdə “Tətil” rejimi nəzərdə tutulub. İntelektual tətil rejimi soyuducunun əsas kamerasını söndürərək ancaq buzluğu işə salır.  Bunun sayəsində həm ərzaqlarınız korlanmır, həm də elektrik enerjisi istifadəsinə qənaət edilir.  
Yeni “Samsug” modelləri xırdalıqlara qədər düşünülüb. Belə ki, bu modellər içində reversiv qapı ilə təchiz olunanları da mövcuddur. Bu, mətbəxinizin quruluşunu pozmadan soyuducunu tənzimləməyə imkan yaradır.  İndi soyuducu qapısının hansı tərəfə açılacağına siz qərar verirsiniz, istədiyiniz vaxt qapı mexanizmi dəyişilərək, sağ və ya sol tərəf istiqamətində açılması təmin edilir. 
“Digital Inverter Compressor”lu “Samsung” soyuducuları sizə seçim azadlığı bəxş edəcək, yeni nəsil soyuducularıdır. İndi soyuducunuz sizin nə istədiyinizi bilir.  
“Digital Inverter Compressor” ilə təchiz olunmuş “Samsung” soyuducuları haqqında ətraflı məlumatı “Baku Electronics”, “Kontakt Home”, “Optimal” və “Maxi.az” rəsmi mağazalar şəbəkəsindən əldə edə bilərsiniz. 
www.oxu.az 
"

"Wikileaks dünyanı sarsıdacaq sənədlər açıqladıWikileaks təşkilatı bu gün ABŞ Mərkəzi Kəşfiyyat İdarəsinin (MKİ) hazırladığı və məsafədən istifadəçilərin kompüterlərinə nəzarət etməyə imkan verən proqramlar barədə sənədlərin yeni qismini dərc edib.
Oxu.Az bu barədə Sputnik Azərbaycan-a istinadən xəbər verir.
“Bu gün, iyulun 27-də, Wikileaks MKİ-in Imperial layihəsi barədə sənədləri dərc edir” — təşkilatın saytında bildirilir.
Sənədlərdə MKİ tərəfindən yaradılmış Achilles, Aeris və SeaPea “troyan” proqramlarının iş prinsipləri barədə məlumat var. Bu proqramlar istifadəçinin xəbəri olmadan onun qovluqları və faylları ilə müxtəlif əməliyyatlar keçirə bilir.
Proqramlar Mac OS X, Debian və Solaris kimi əməliyyat sistemlərində istifadə olunurlar.
Wikileaks MKİ-nin həyata keçirdiyi kibercasusluq üsulları haqqında sənədləri bu il martın 7-dən dərc etməyə başlayıb. 
Bu sənədlərə əsasən, hazırlanan proqramlar digər, məsələn, Linux və ya Microsoft Windows əməliyyat sistemləri ilə işləyən kompüterləri, həmçinin smartfonlari məsafədən nəzarətdə saxlaya bilir.
S.B.
www.oxu.az
"

"“WhatsApp”ın gündəlik istifadəçilərinin sayı açıqlandı “WhatsApp” messencerinin gündəlik auditoriyası 1 milyarda çatıb.
Oxu.Az ICTnews-a istinadən xəbər verir ki, servisdən hər gün Yer kürəsində hər yeddi nəfərdən biri istifadə edir. İstifadəçilərin sutka ərzində göndərdikləri məlumatların sayı 55 milyard təşkil edir.
Məlumata görə, hazırda messencerin aylıq auditoriyası 1,3 milyard nəfərə bərabərdir. 2016-cı ilin fevralında bu göstəricinin 1 milyard, gündəlik göndərilən məlumatların sayının 42 milyard olması barədə məlumat verilib.
“Stories” vasitəsilə özünü məhv edən məlumatları gündə 250 milyon nəfər göndərir. Həmçinin “Instagram” analoqundan 250 milyon, “Snapchat” analoqundan 166 milyon istifadə edir.
Bununla yanaşı, “Facebook” şirkətinə məxsus “Instagram” şəbəkəsinin aylıq auditoriyası 700 milyon təşkil edir. Şirkətin məlumat mübadiləsi üçün digər servisi - “Messenger”dən ayda 1,2 milyard nəfər istifadə edir. “Facebook” sosial şəbəkəsinin auditoriyası isə 2 milyarda bərabərdir.
Qeyd edək ki, “WhatsApp” dünyada ən populyar messencerlərdən biridir. 2009-cu ildə Kaliforniyada proqramçılar Yan Kum və Brayan Ekton tərəfindən yaradılan servis 2014-cü ilin fevralında 19 milyon dollara “Facebook” sosial şəbəkəsinə satılıb.
L.Ə.
www.oxu.az 
"

"Ruslar saxta profillərlə Emmanuel Makrondan məlumat toplamağa çalışıblar Rusiya Fransadakı prezident seçkiləri zamanı “Facebook”da saxta profillər vasitəsilə hazırkı prezident Emmanuel Makronun dostlarından informasiya toplamağa çalışıb.  
Oxu.Az lent.az-a istinadən xəbər verir ki, bu barədə “Reuters”ə adının gizli saxlanılmasını istəyən mənbələr, o cümlədən ABŞ Konqresinin bir üzvü bildirib. Hazırda təhqiqat aparılır. 
Məlumata əsasən, Rusiya agentləri “Facebook”da onlarla saxta səhifə yaradıblar və Makronun dostları ilə “dostlaşmağa” çalışıblar. “Facebook” bu səhifələri aşkara çıxarıb və silib. Beləliklə, hakerlər Makronun dostlarının yazışmalarını əldə edə bilməyiblər.  
L.Ə.
www.oxu.az 
"

" “Yay kampaniyası” ilə “Nar” istifadəçilərinin yay istirahəti daha rəngarəngdir  Yay mövsümündə artan mobil rabitə tələblərini qarşılamaq üçün “Nar” yeni “Yay kampaniyası”na başladı. Kampaniyadan yararlanan “Nar” istifadəçiləri сəmi 59 qəpik ödəməklə hər gün 25 dəqiqə ölkədaxili danışıq və 100 Mb internet traffiki əldə edir.
Paketə qoşulmaq üçün “Yay” yazıb 777 qısa nömrəsinə göndərmək və ya 777#59#YES şifrəsini yığmaq kifayətdir. Mövsümi xarakter daşıyan bu kampaniyaya qoşularkən aktivləşdirmə SMS vasitəsilə edilərsə, cari tarifə uyğun olaraq balansdan 1 SMS-in qiyməti qədər məbləğ çıxılır. Aktivləşdirmə barədə SMS aldıqdan sonra telefonu söndürüb yenidən yandırmaq lazımdır. 
“Yay kampaniyası”, operatorun digər tarif və kampaniyaları haqqında daha ətraflı məlumatı nar.az internet səhifəsindən öyrənmək olar.   
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. 2,3 milyon istifadəçisi olan “Nar” hazırda ölkə ərazisinin 99%-ni əhatə edən və 6000-dən artıq baza stansiyasından ibarət olan geniş şəbəkəsi ilə abunəçilərinə yüksək keyfiyyətli xidmət göstərir.  
www.oxu.az 

 
"

"Kiberreabilitasiya düşərgəsi istifadəyə verildiBöyük Britaniyada ilk dəfə olaraq test rejimində kiberreabilitasiya düşərgəsi istifadəyə verilib.
Oxu.Az lent.az-a istinadən xəbər verir ki, düşərgədə yeniyetmə hakerləri güc və istedadlarını daha pozitiv sahəyə yönəltməyə təşviq edəcəklər. 
İlk belə düşərgə Bristolda yaradılıb. İki gün ərzində kibertəhlükəsizlik və karyera sahəsində çalışan mütəxəssislər yeniyetmələrə mühazirə oxuyublar. Bundan başqa, gənc hakerlərə kibercinayətkarlığın yaratdığı məsuliyyət barədə bilgi verilib.
Pilot proqramının 7 iştirakçısı əvvəllər saytlara kiberhücumlarda təqsirləndirilib. Onların heç biri yetkinlik yaşına çatmayıb.
Uğur qazanacağı təqdirdə, bu cür düşərgələr bütün ölkə ərazisində açılacaq.
L.Ə.
www.oxu.az 
"

"“Google” şirkəti yeni axtarış sisteminə keçir “Google” şirkəti axtarış nəticələrini axtarış sorğusunu yazmağa başlayarkən göstərən texnologiyadan imtina edəcək.
Oxu.Az lent.az-a istinadən xəbər verir ki, şirkət hələ axtarış sorğusunu yazmağa başlayarkən nəticələri dərhal göstərən “İnstant” texnologiyasından vaz keçmək qərarına gəlib. Bu barədə “Google” nümayəndəsi “Search Engine Land” nəşrinə açıqlamasında deyib.
Texnologiya 2010-cu istifadəyə verilib. “Google” o zaman axtarış prosesində fundamental dəyişiklik adlandırıb. Şirkət nümayəndəsinin sözlərinə görə, “İnstant” ona görə işlənib hazırlanıb ki, istifadəçiyə mümkün qədər tez müddətdə lazımi nəticələr təqdim olunsun. Lakin bu texnologiya masaüstü cihazlar üçün nəzərdə tutulmuşdu. “O vaxtdan bəri ən müxtəlif mobil cihazlardan axtarış sorğuları verilir. Bunu diqqətə alaraq biz “İnstant”ı ləğv edərək axtarışı bütün cihazlarda daha sürətli etməyə qərar verdik”, - deyə “Google” təmsilçisi söyləyib.  
Bundan sonra axtarış sistemi axtarış nəticələrini o vaxt yükləməyə başlayacaq ki, onlar təqdim olunan sorğu variantlarından birini seçib, onu daxil etsinlər. 
L.Ə.
www.oxu.az 
"

"“USB 3.2” standartı nümayiş etdirilib- VİDEO “USB” interfeysinin 22 il əvvəl buraxılmasına baxmayaraq, mütəxəssislər texnologiyanı inkişaf etdirməkdə davam edirlər. Son yeniliklərdən biri - “USB Type-C” interfeysi iş zamanı ikitərəfli çıxış sayəsində sürəti yüksəltmək və rahatlığı artırmaq məqsədi daşıyıb. Lakin bir sıra istifadəçilər indiyədək bu formatı dəstəkləyən interfeysə malik deyil və “USB 2.0” və “USB 3.0” ilə kifayətlənirlər. Bu dəfə isə “USB 3.0 Promoter Group” təşkilatı məlumatları daha sürətli ötürməsi ilə fərqlənən “USB 3.2” standartını nümayiş etdirib.
Oxu.Az ICTnews-a istinadən xəbər verir ki, texnologiya “USB Type-C” interfeysində informasiya mübadiləsi üçün bir neçə xətt üzrə ötürmə imkanlarından istifadə edir və saniyədə 20 qiqabit sürəti dəstəkləyir. Xatırladaq ki, əvvəlki nəsil “USB 3.1” (Gen 2) interfeysinin sürəti 10 Qbit/saniyə təşkil edib.
Məlumata görə, mütəxəssislər texnologiya üzərində işi davam etdirərək onu bu ilin sonunda rəsmən təqdim etməyi planlaşdırırlar. Əvvəllər olduğu kimi, maksimal sürətə uyğunluq təşkil edən avadanlıqlarsız nail olmaq qeyri-mümkün olacaq.
“USB 3.2” standartını dəstəkləyən ilk  qurğu və aksessuarların 2018-ci ildə təqdim ediləcəyi gözlənilir.

L.Ə.
www.oxu.az
"

"“Google”ın bir milyard dəyərindəki yeni binasının şəkilləri yayıldı - VİDEO İnternet nəhəngi “Google”ın Londonda inşa edəcəyi yeni binasının şəkilləri yayımlanıb.
Oxu.Az  CNN-ə istinadən xəbər verir ki, 92 milyard dollar nağd rezervi olan “Google”ın yeni binası 1 milyard sterlinqə başa gələcək.
Bina Londonun ən qiymətli bölgələrindən biri olan “Kings Cross”da inşa ediləcək. 7 min nəfər   “Google” işçisinə ev sahibliyi edəcək bina 11 mərtəbəli olacaq.
Layihənin 2018-ci ildə istifadəyə verilməsi gözlənilir. Onu da qeyd edək ki, binada teatr, idman salonu və üzmə hovuzu, yatmaq üçün otaqlar olacaq. 

 
L.Ə.
www.oxu.az 
"

"“Samsung Galaxy J5” - şəxsi məlumatlarınızın etibarlı qoruyucusuTexnologiyanın başlıca rol oynadığı  dövrdə həyatımızın hər bir yönü tədricən internet şəbəkəsinin  bir hissəsinə çevrilir və ya artıq onun bir hissəsi olur. Belə olduğu halda, şəxsi məlumatlarımızı kənar şəxslərdən qorumaq istəyimiz təbiidir.  İndi  artıq hər bir məsələ internet vasitəsilə həll olunur, xərclər ödənir, filmlər seyr edilir, şəbəkə daşıyıcılarında böyük həcmli məlumatlar saxlanılır və insanlar arasında ünsiyyət yaradılır. Lakin, adətən, istifadə etdiyimiz münasib qiymətli adi smartfonlar şəxsi məlumatlarımızın tam şəkildə qorunmasını təmin etmir.
Bu problemin həlli “Samsung”dan yeni J (2017) seriyalı smartfonlardır. Tam metalik korpuslu yeni “Samsung Galaxy J5” təkmilləşdirilmiş içliyə və yüksək dərəcəli mühafizəyə malikdir. Bu cihazlar trend dizaynı, funksionallığı və müasir mühafizə sistemini özündə birləşdirən yeni smartfonlardır. Əsas kameranın “çıxıntısız” yerləşdirildiyi, detalları xüsusi diqqətlə işlənmiş yeni “Samsung Galaxy J5” smartfonunun tam metalik korpusla təchiz olunması sayəsində smartfonu hətta bir əllə də istifadə etmək olduqca asandır.
Ön tərəfdən smartfonun  korpusu 5,2” Super AMOLED HD displeyi qoruyan 2.5D effektli şüşə ilə örtülüb. Həmçinin, burada mexaniki “Home” düyməsinin üzərində daktiloskopik skaner də yerləşir. Beləliklə, şəxsi məlumatlarınız saxtalaşdırılması və dəyişilməsi mümkün olmayan, unikal barmaq “izinizlə” qorunur. Qeyd edək ki, bu qiymət diapazonunda çox az smartfon bu cür təkmilləşdirilmiş içliyin və barmaq izi skanerinin mövcudluğu ilə seçilir.
Mühüm kontent üçün əlavə mühafizəni təmin etməyə Secure Folder funksiyası kömək edir. Bu funksiya ancaq sizin istifadə edə biləcəyiniz əlavə mühafizə dərəcəli şəxsi  və tam sifrələnmiş “sahə” yaratmağa imkan yaradır. Siz, sadəcə, bir “qovluq” yaradaraq seçdiyiniz məlumatları oraya yerləşdirib, “qovluğu” şifrə ilə kilidləyirsiniz.
Yüksək səviyyəli mühafizə “Galaxy J5” smartfonunun yeganə üstünlüyü deyil. “Samsung Galaxy J5” 2 Qb RAM-la və lazım gəldikdə, microSD kart vasitəsilə 256 Qb-a qədər artırılması mümkün olan 16 Qb daxili yaddaşla təchiz olunub.  Bu xarakteristikaları sayəsində “Galaxy J5”  “yüklənmir”və “donmur”. Verilmiş hər komanda və məsələni sürətlə həll edən bu smartfon cəld  reaksiyası ilə fərqlənir. Tanınmış bir çox oyun əlavəsini dəstəkləyərək, J5 oyun mühitində də özünü çox rahat hiss edir.
Yaxşılaşdırılmış optikası və işıq qüvvəti olan 2 ədəd 13 MP kamera ilə təchiz olunmuş smartfon şəraitdən asılı olmayaraq, aydın və dəqiq şəkillər əldə etməyə imkan yaradır. F/1.7  aperturalı əsas kamera hətta zəif işıqlandırılma şəraitində belə gücləndirilmiş detalizasiyalı şəkil çəkməyə imkan yaradır. Sadələşdirilmiş interfeys və “üzən” çəkim düyməsi sayəsində isə smartfonun köməyi ilə hətta tək əllə də asanlıqla şəkil çəkmək mümkündür.
“Samsung Galaxy J5” frontal kamerası LED flaş və işıq qüvvətli F1.9 diafraqmasının sayəsində günün qaranlıq saatlarında və zəif işıqlandırılma şəraitində belə yüksək detalizasiyalı aydın və dəqiq şəkillər çəkməyə imkan yaradır.  “Samsung Galaxy J5” smartfonu ilə siz hətta  adi jest ilə selfi çəkə bilərsiniz, sadəcə, kameraya “əlinizin içini” göstərməyiniz yetərlidir. Bu jesti çəkmək komandası kimi qəbul edən smartfon dərhal şəklinizi çəkəcək. Bu funksiyanın adı da elə buradan ilhamlanıb - PALM Selfie.
“J5”-in üstün xüsusiyyətlərindən biri də onun ikinci SİM-kartı dəstəkləməsidir. Lakin istehsalçı, sadəcə, ikinci kart üçün slot ayırmaqla kifayətlənməyib, indi Dual Messenger funksiyası ilə siz ikinci nömrənizin bütün imkanlarından istifadə edə biləcəksiniz. Smartfon bir mesencer üçün iki akkaunt yaratmağa imkan yaradır, başqa sözlə desək, iki nömrə, iki ayrı akkaunt. İstifadəçilər mesencerin ikinci akkauntunu  istər əsas menyudan,  istərsə də ayarlar menyusundan idarə edə bilərlər.
Yeni  “Samsung Galaxy J5” metalik dizaynlı, təkmilləşdirilmiş içlikli və artırılmış mühafizəli mükəmməl smatfondur.  Yeni “J” seriyalı smartfonları, o cümlədən “Samsung Galaxy J5” smartfonunu artıq “BakuElectronics”, “İrshadTelecom”, “KontaktHome”, “Maxi.az”  və  “Soliton” mağazalar şəbəkəsində əldə etmək olar.
*Diqqət! “Samsung” smartfonlarını alarkən mütləq orijinallıq holoqramına nəzər yetirin.
www.oxu.az
"

"Fəal “Facebook” istifadəçilərinin sayı açıqlandı: Baş gicəlləndirən rəqəm“Facebook”un 2017-ci ilin II rübündə gəliri illik ifadədə 45 faiz artaraq 9,32 mlrd. dollar təşkil edib. Bu, mədaxili orta hesabla 9,2 mlrd. dollar proqnozlaşdıran analitiklərin gözləntilərindən çoxdur.
Oxu.Az Report-a istinadən xəbər verir ki, bu barədə şirkətin məlumatında bildirilir.
Sosial şəbəkənin xalis mənfəəti 70 faiz artaraq 3,9 mlrd. dollara çatıb ki, bu da ötən ilin 2,3 mlrd. dollarına nisbətdə 71 faiz çoxdur.
Səhm üçün korrektə edilmiş mənfəət ötən ilin müvafiq dövrünün 78 senti ilə müqayisədə 1,32 dollar təşkil edib.
Şirkət bəyan edib ki, iyunda gündəlik auditoriya 1,32 mlrd. nəfərə çatıb ki, bu da bir il əvvəlkinə nisbətdə 17 faiz çoxdur. Ayda bir dəfə sosial şəbəkyə daxil olanların sayı da 17 faiz artaraq 2,01 mlrd.-a çatıb.
Cari ilin II rübündə şirkətin reklamdan əldə etdiyi gəlir illik ifadədə 47 faiz artaraq 9,16 mlrd. dollar təşkil edib. Mobil reklamdan gələn gəlir bütün reklam gəlirlərinin 87 faizinə bərabər olub.
A.M.
www.oxu.az
"

"Bakıda bu ərazilərdə də pulsuz “Wi-Fi” olacaqArtıq Bakının “Qış parkı” və “Zabitlər parkı” ərazisində də “Wi-Fi”a ödənişsiz giriş təmin olunacaq.
Oxu.Az-ın xəbərinə görə, bunu özəl olaraq Trend-ə telekommunikasiya bazarındakı mənbə deyib.

 

Onun sözlərinə görə, işlər ""ictimai Wi-Fi"" layihəsi çərçivəsində aparılıb.
Qeyd edək ki, indiyə qədər İçəri Şəhər, Dənizkənarı Milli Park, Sahil parkı və Heydər Əliyev Mərkəzi parkı, eləcə də “Axundov”, “Sabir” və “Xaqani” bağlarında ödənişsiz “Wi-Fi” təmin olunub.
Yaxın vaxtlarda ödənişsiz “Wi-Fi”ın paytaxtın “Hüseyn Cavid” və “Dədə Qorqud” parklarında da təmin edilməsi planlaşdırılır.
S.B.
www.oxu.az
"

"Barmağı telefona çevirən “ağıllı” üzük – VİDEO“Kickstarter” saytında “ağıllı” üzük üçün vəsait toplanışı üzrə kampaniya keçirilir.
Oxu.Az AZƏRTAC-a istinadən xəbər verir ki, “Orii” adlanan qurğu şəhadət barmağına taxılan və “bluetooth” vasitəsilə smartfonla sinxronlaşan böyük üzükdür. 
Üzüyün işi sümük keçiriciliyinə əsaslanır: zəng daxil olan zaman “Orii” istifadəçisi barmağını qulağa yaxınlaşdıraraq həmsöhbətini eşidə biləcək. Həmçinin hətta güclü kənar səs-küydə yaxşı eşitmək təmin olunacaq.
Bundan başqa, üzük smartfondan istifadə etmədən “Siri” və “Google Now” səsli köməkçi funksiyalarının xidmətlərindən istifadəyə imkan verir. “iOS” və “Android” əməliyyat sistemləri üçün xüsusi “Orii” mobil əlavəsi vasitəsilə bildirişləri üzüyə yönəltmək (onlar barədə quraşdırılmış LED indikator xəbər verəcək) mümkün olacaq. Qurğunun avtonom iş vaxtı gözləmə rejimində 45 saat, danışıq rejimində təxminən 30 saat təşkil edir.
Bildirilir ki, layihə üçün minimum 30 min dollar tələb olunsa da, artıq 135 min dollardan çox vəsait toplanıb. Kampaniya avqustun sonunadək davam edəcək. Sifarişçilər üçün ilk tədarüklər 2018-ci ilin fevralına planlaşdırılır. “Kickstarter” saytında üzüyün qiyməti 119 dollar təşkil edir.

S.B.
www.oxu.az
"

"Fırıldaqçı virus proqramlarının qurbanlarının ödəmələri hesablandı  “Google” şirkəti “Chainalysis”, San Dieqo Kaliforniya Universiteti (UCSD) və Nyu-York Universitetinin Politexnik İnstitutu ilə birlikdə fırıldaqçı virus proqramlarının qurbanları tərəfindən onların yaradıcılarına ödənilən məbləği hesablayıb.
Oxu.Az ICTnews-a istinadən yazır ki, tədqiqatçılar tərəfindən 2014-cü ildən fəaliyyət göstərən 34 fırıldaqçı virus ailəsi təhlil olunub. Daha çox gəliri qurbanları tərtibatçılara 7 milyon dollardan çox pul ödəyən “Locky” fırıldaqçı virusu gətirib. “Cerber” və “CryptXXX” fırıldaqçı şifrləyici proqramların yaradıcılarının qazancı müvafiq olaraq 6,9 və 1,9 milyon dollar təşkil edib. 
Tədqiqatçılar qeyd edir ki, fırıldaqçı virus proqramlarının yaradıcıları antivirus mühafizə proqramlarından yayınmağı mənimsəyiblər. Belə ki, zərərli proqramın identifikasiyasından sonra antivirus proqram təminatına aşkarlanan zərərli proqram üçün siqnatura əlavə edilir. Lakin müasir virus nümunələri öz binar kodlarını modifikasiya edərək siqnaturalara əsaslanan antivirus mühafizəsindən yayına bilirlər.
L.Ə.
www.oxu.az 

 
"

"Kinoteatrda üz ifadələrinin izlənilməsi üçün neyron şəbəkə yaradıldı“Caltech” və “Disney Research” şirkətləri tamaşaçıların bu və ya digər filmlərə reaksiyalarının təhlili məqsədilə üz ifadələrinin izlənilməsi üçün neyron şəbəkə yaradıb. Bu, yeni nəsil “Nielsen” reytinqlərini formalaşdırmağa imkan verəcək.
Oxu.Az ICTnews-a istinadən xəbər verir ki, Havay adalarında kompüter texnologiyaları və obrazların tanınması üzrə “IEEE” konfransında təqdim edilən tədqiqat layihəsi kinoteatrda əyləşən insanların üz ifadələrini izləməyə imkan verən yeni metod nümayiş etdirib.
Məlumata görə, sistem insanların üz ifadələri kimi mürəkkəb məlumatların səmərəli analizinə imkan verən avtomatik faktor variasiya kodlayıcısından istifadə edir.  
Layihə qrupu sifətlər haqqında çoxlu məlumat toplayaraq filmlərə baxan yüzlərlə insanın reaksiyasını qeydə alıb. İnfraqırmızı kamera hamının üzünün hərəkətini, ifadəsini çəkib və əldə olunan məlumatlar neyron şəbəkəyə daxil edilib.
İş başa çatdıqdan sonra sistem tamaşaçıların gülüş və təbəssümlərini proqnozlaşdıra biləcəyini praktiki göstərib.
“Caltech” şirkətinin nümayəndəsi Yisun Yuenin sözlərinə görə, insan davranışının başa düşülməsi yüksək əxlaq və sosial intellekt nümayiş etdirən süni intellekt sistemlərinin inkişafı üçün böyük əhəmiyyətə malikdir.  
L.Ə.
www.oxu.az 
"

"Paytaxtda rabitə infrastrukturu olmayan ərazilər telefonlaşdırılırBakı Telefon Rabitəsi MMC (“Baktelecom”) rabitə infrastrukturu olmayan ərazilərdə kabelləşdirmə işlərini davam etdirir. 
Artıq Maştağa qəsəbəsinin Muşalan yeni yaşayış massivi və Nardaran qəsəbəsinin Ləhiş bağlarında məskunlaşan sakinlərin telekommunikasiya xidmətlərinə olan tələbatı tam ödənilib. 
Belə ki, hər iki ərazi üzrə ümumilikdə tutumu 2728 nömrə olan və 352 portlu genişzolaqlı avadanlıqlar quraşdırılaraq abunəçilərin istifadəsinə verilib. 
“Baktelecom” tərəfindən adıçəkilən ərazilərdə tikilən yeni ATS-lərdə şəbəkənin istismarı üçün optik kabellər çəkilib. Müasir texnologiyalar əsasında aparılan kabelləşdirmə işləri fasiləsiz və dayanıqlı rabitə xidmətləri ilə təchizata imkan verir. 
Hazırda daha çox insana xidmət göstərmək məqsədilə tələbata uyğun olaraq yeni xətt qurğularının tikintisi aparılır. 
Yaxın zamanda Sabunçu Telefon Qovşağının xidməti ərazisi üzrə rabitə infrastrukturu olmayan digər yaşayış massivləri də multimedia xidmətləri ilə təmin olunacaq. 
Artıq istismar müddəti bitmiş və zavod istehsalatı dayandırılmış qurğuşun qoruyucu qatlı kabellər zədəyə davamlı xüsusi örtüklü, müasir standartlara cavab verən optik kabellərlə əvəz edilir.
“Baktelecom” texniki imkanlılığı məhdud, rabitə infrastrukturu olmayan ərazilərin mərhələli şəkildə kabelləşdirilməsini bundan sonra da davam etdirəcək. 















L.Ə.
www.oxu.az  

 
"

"“Stress çarxı”nın rəqibi peyda oldu – VİDEO + FOTOSon vaxtlar bütün dünyada məşhurlaşan və “stress çarxı” kimi məşhurlaşan spinnerin rəqibi peyda olub.
Oxu.Az lent.az-a istinadən xəbər verir ki, maqnitli yeni əl qaceti “orbiter” adlanır.
Yenilik dairədən və onun ətrafında fırlanan şardan ibarətdir. Onu gənclər və uşaqlar arasında populyarlaşdıran isə şarın dairə ətrafında müxtəlif cür fırlana bilməsidir.




A.M.
www.oxu.az
"

"Azərbaycan üçün nəzərdə tutulmamış telefonlar əhalini ziyana salırOla bilər, nə vaxtsa qohum-tanışlar nömrənizə zəng çatmadığını deyib. Sizin telefonunuz isə bütün günü sönülü olmayıb və eşitdiklərinizə təccüblənmisiniz.  İndi məlumatınız olsun ki, böyük ehtimalla, Azərbaycan üçün nəzərdə tutulmamış mobil telefon istifadə etmisiniz və ya hazırda etməkdəsiniz.
Ölkəyə qanunsuz yollarla gətirilmiş telefonlar mağazalarda açıq-aşkar aşağı qiymətlərə satılır. Ucuz olduğuna görə bir sıra vətəndaşlar belə telefonları alırlar, lakin sonra ciddi problemlərlə qarşılaşırlar.
HOLOQRAMSIZ TELEFONLAR AZƏRBAYCANDAKI ŞƏBƏKƏYƏ UYĞUN DEYİL
Qarşılaşılan ən böyük problemlər şəbəkənin tutmaması, danışığın kəsilməsi, telefonun donması və sönməsidır. Rəsmi mağazalardan öyrəndik ki, problem yaşamaq istəməyənlər Azərbaycanın mobil rabitə operatorlarının şəbəkələrinə uyğunlaşdırılımş holoqramlı telefonlar alsınılar: “Hər bir ölkənin mobil operatorları müxtəlif avadanlıqlardan istifadə edirlər. Mobil operatorların istifadə etdiyi avadanlıqlar mənşəyinə, istehsal illərinə, köhnə və ya müasir sistem olmasına görə bir-birlərindən fərqlənirlər.  Bunlara görə əksər iri istehsalçılar telefonları hər bir ölkənin şəbəkəsinə uyğunlaşdıraraq istehsal edirlər.
Xarici ölkələr üçün nəzərdə tutulmuş telefonlar Azərbaycanın mobil operatorlarının şəbəkələrilə uyğun gəlmir,  bunun nəticəsində şəbəkə tutmur,  danışıq kəsilir,  telefon  donur  və ya sönür.

Məsələn, “Samsung” çoxsaylı müraciətləri nəzərə alaraq, öncədən testlər aparıb, Azərbaycanın mobil operatorlarının şəbəkələrini öyrənib. Əldə edilmiş nəticələrə əsasən, sırf Azərbaycan üçün  telefonlar istehsal edir. Şirkət Azərbaycan üçün istehsal etdiyi telefonları fərqləndirmək məqsədilə onlara holoqram vurur. Yəni, holoqramlı “Samsung”  telefonlar Azərbaycanın mobil operatorlarının şəbəkələrinə uyğunlaşdırılıb”.
Holoqramsız telefonların böyük əksəriyyəti ölkəmizə qanunsuz yollarla Dubaydan gətirilir. Dubaydakı azad ticarət zonasına telefonlar ümumi qaydada göndərilir, belə telefonlar ayrı-ayrı ölkələrin şəbəkələrinə uyğunlaşdırılmayıb. Həmin telefonları alanlar əksər hallarda problemlər yaşayırlar.
“SAMSUNG” İMİCİNİ QORUMAQ ÜÇÜN HOLOQRAM TƏTBİQ EDİR
“Samsung”  yaxşı satıldığından bu markalı telefonlar daha çox qeyri-qanuni yollarla ölkəmizə gətirilir. Lakin qeyd etdiyimiz kimi, bu telefonlarda qısa müddət sonra problemlər yaranır. Şəbəkənin itməsi, telefonun donması və sönməsi kimi problemlər də “Samsung”un imicinə mənfi təsir edir, alıcılar “Samsung” telefonlarının keyfiyyətsiz olduğunu düşünürlər. Əslində, problem Azərbaycan üçün nəzərdə tutulmamış telefonların istifadəsidir. Əldə etdiyimiz məlumata görə, “Samsung” səhv fikirlərin qarşısını almaq üçün holoqram tətbiqinə başlamışdır.
Qeyd edək ki, satışda olan holoqramsız telefonlar həm “Samsung” tərəfindən, həm də Çində kopyalanaraq istehsal edilmiş telefonlar ola bilər.
ƏHALİ ÖZÜ DƏ HƏRƏKƏTƏ KEÇMƏLİDİR
Qanuni telefonların  satışı ilə məşğul olan  satıcıdan öyrəndik ki, dövlət tərəfindən aparılan mübarizə tədbirlərinə əhali də dəstək verməlidir: “Hər il qeyri-leqal yolla ölkəyə gətirilən telefonlar Dövlət Gömrük Komitəsinin əməkdaşları tərəfindən müsadirə olunur və yandırılır. Bunu qarşısını almaq məqsədilə əhali özü də hərəkətə keçməlidir. Holoqramsız telefon qeyri-qanuni yolla ölkəyə daxil olan telefon sayılır. Holoqramlı  “Samsung” telefonları rəsmi olaraq “Samsung Azərbaycan” tərəfindən idxal olunur və satışı şirkətin dilerləri vasitəsilə həyata keçirilir. 
Mağazalarda ucuz qiymətə təklif olunan holoqramsız telefonlar qanunsuz olaraq ölkəyə daxil olan telefonlardır. Belə telefonlara görə rüsum və vergilər ödənilmədiyi üçün aşağı qiymətlərə satılır.  Dövlətin vergisini ödəyən, işçilər saxlayan rəsmi distibyutor və dilerlərin satışları isə aşağı düşür”. 
HOLOQRAMSIZ TELEFONLARDA RAST GƏLİNƏN PROBLEMLƏR
Təmir statistikasına görə, holoqramlı orijinal “Samsung” mobil telefonlarında problemin çıxması ehtimalı 2%-dək olduğu halda, holoqramsız, qeyri-orijinal telefonlarda bu göstərici 35%-dək olur. 
Satıcılardan topladığımız məlumatlara görə, holoqramsız telefonlarda qarşıya çıxan əsas problemlər aşağıdakılardır:
- Holoqramsız, qeyri-orijinal telefonlar ölkənin mobil operatorlarının şəbəkə diapazonlarına uyğunlaşdırılmadığına görə telefonlarda şəbəkə, proqram təminatı, ekran, proqram təminatının yenilənməsi, enerji tükənməsi kimi problemlər üzə çıxır. Orijinal holoqramlı telefonlar isə bütün mövcud olan testlərdən keçirilir. 
- Holoqramsız, qeyri-orijinal telefonlarda regiona uyğun dil seçimi olmadığına görə telefona əlavə dil yazmaq üçün root olunmalıdır. Bu isə nəticədə gözlənilməyən problemləri ortaya çıxarır. 
- Holoqramsız, qeyri-orijinal telefonların texniki göstəriciləri (Kameranın MeqaPiksel sayı, şəbəkə rejimləri, Prosessor, Displey), komplektasiyada olan aksesuarlar fərqlənir. Bunlardan əlavə, holoqramsız, qeyri-orijinal telefonların komplektində olan aksesuarlar keyfiyyətsiz olur. 

Həmçinin  rəsmi “Samsung” Texniki Servis mərkəzindən öyrəndik ki, yalnız holoqramlı orijinal “Samsung” mobil telefonlarına xidmət göstərilir. Beynəlxalq zəmanəti olduğuna görə, holoqramlı telefona istənilən ölkədə servis xidməti göstərilə bilər. 

 
www.oxu.az
"

"Toza, suya və zərbələrə davamlı smartfon - VİDEO “Oukitel” şirkəti 10 min milliamper/saat tutumlu akkumulyatorla təchiz edilən yeni mühafizəli smartfon nümayiş etdirib.
Oxu.Az ICTnews-a istinadən xəbər verir ki, “K10000 Max” adlanan model toza, suya və zərbələrə davamlı korpusa malikdir. Yeni qurğu 5,5 düym diaqonallı 1920х1080 piksel (Full HD) təsvir ölçülü ekranla təchiz edilib. 
Məlumata görə, smartfon 1,3 QHs takt tezlikli səkkiznüvəli “MediaTek MT6753” prosessoru əsasında yaradılıb. Operativ yaddaş 3 giqabayt, quraşdırılmış yaddaş 32 giqabayt təşkil edir. Ön və arxa kameraların təsvir ölçüsü müvafiq olaraq 13 və 8 meqapikselə bərabərdir.
Bundan əlavə, barmaq izi skanerinə malik qurğu “LTE”, “Wi-Fi” (802.11a/b/g/n), “Bluetooth 4.0”, “GPS” və “GLONASS” modullarını dəstəkləyir.
“K10000 Max” smartfonu “Android 7.0 Nougat” əməliyyat sisteminin idarəetməsi ilə işləyir.

 

L.Ə.
www.oxu.az
"

"İnterneti məhv edən yeni hücum tipi yayıldıCinayətkarlar “IoT” botnetlərindən (“Əşyalar interneti” sahəsi üzrə qurğuların daxil olduğu xüsusi proqramlar) interneti məhv edən miqyaslı, ağır nəticələrə səbəb olan hücumlar üçün platforma kimi istifadə edə bilərlər.
Oxu.Az Ictnews-a istinadən xəbər verir ki, “Cisco” şirkətinin ekspertləri 2017-ci ilin birinci rübü üçün informasiya təhlükəsizliyi üzrə hesabatda yeni tip təhlükənin - təşkilatlara sistemlərin və hücumdan sonrakı məlumatların bərpası üçün lazım olan ehtiyat surətləri və təhlükəsizlik sistemlərini (safety net) məhv edə bilən “xidmətin dayandırılması” (destruction of service, DeOS) tipli hücumların yayılmasını qeyd edirlər.
Tədqiqatçılar qeyd edir ki, “Əşyalar interneti”nin (Internet of Things, IoT) yaranması ilə əsas sahələrdə əməliyyatların çoxu real vaxt rejiminə keçirilir ki, bu da hücumların üfüqünü genişləndirir, onların miqyasını artırır və nəticələrini çətinləşdirir.
“Hücum edənlər şirkətlərin, həm iri, həm də kiçik müəssisələrin fəaliyyətini pozmaq məqsədilə yaxşı düşünülmüş hücumlar hazırlayırlar. Onlara biznesin informasiya texnologiyalarının sıfırdan bərpası üzrə ehtiyat plana malik olmaması məlumdur və onlar bu boşluqdan öz maraqları naminə istifadə edirlər”, - hesabatda deyilir.
“DeOS” hücumlarının mənşəyi barədə ətraflı məlumat verilmir.
S.S.
www.oxu.az
"

"“WhatsApp”da “blokdan çıxmağın yeni üsuluDünyanın 1 nömrəli mesajlaşma platforması “WhatsApp”da “blok”dan çıxmağın metodu tapıldı. 
Oxu.Az Movqe.az-a istinadən xəbər verir ki, bunun üçün 2 metod var. İlk üsul “WhatsApp” abunəliyini ləğv etməkdir. Abunə ləğv edilincə bütün qruplardan çıxış etmiş olursunuz. Bununla da sizi “blok” etmişlərin “qara sıyahı”sından çıxmış olursunuz. 
Digər üsul isə daha uzundur. Bu üsulu tətbiq etmək üçün isə etibar etdiyiniz 3 şəxsin olması şərtdir. Hətta bu adamların sizlə və sizi “blok” etmiş şəxslə yoldaş olması yaxşı olardı. Belə ki, həmin şəxslər yeni bir “WhatsApp” qrupu qurması və qrupa maneə törədən adamla maneə törədilən adamı əlavə etməsi lazımdır. 
Daha sonra qrupdan çıxaraq “blok” aradan qalxmış olur. Ancaq “blok” etmiş şəxsin “blok” edilən şəxsdən əvvəl qrupdan çıxması bütün planları alt-üst edə bilər.
L.Ə.
www.oxu.az 
"

"“Facebook” Azərbaycan kəndini “Şaumyan” adı ilə təqdim edir – VİDEOAzərbaycan SSR-in Şaumyan rayonu 1991-ci ildən ləğv edilsə də , “Facebook” sosial şəbəkəsində köhnə adı ilə göstərilir. 
Belə ki, Goranboy rayonunun Ağcakənd ərazisində istirahət edən turistlər yer bildirişi ilə paylaşım edəndə ərazi Şaumyan adı ilə təqdim olunur. 
Oxu.Az Lider TV-yə istinadən mövzu ilə bağlı daha ətraflı reportajı təqdim edir:

S.B.
www.oxu.az
"

"“Google Chrome”da pornoya baxanların başı bəlada – FOTOFAKT“Google Chrome” istifadəçilərinin başı bəladadır. 
Oxu.Az-ın Qaynarinfo-ya-a istinadən məlumatına görə, hakerlərin yaratdığı pornoqrafik məzmunlu saytlardan istifadə edənlərin fotoları həmin saytlarına düşə bilər. 
Yeni aşkara çıxarılan “Karo” adlı virus pornoqrafik məzmunlu saytlarda olur. Əvvəl kompüterə düşür, ardınca isə multimediya materiallarınız oğurlanır.
Məlumatlarınız oğurlandıqdan sonra sizdən həmin faylları geri almağınız üçün müəyyən qədər pul tələb edilir, əks təqdirdə foto və videolarınız pornoqrafik məzmunlu saytlara yönləndirilir.
Kompüterinizin monitorunda bu mesajı görsəniz, deməli başınız bəladadır.

Bu tip mesajlar almamağınız üçün pornoqrafik məzmunlu saytlardan uzaq durmağınız tövsiyə olunur. 
Bir müddət öncə “Chrome”dakı qeyri-adi bir boşluq üzə çıxıb. Belə ki, mobil telefonundan “Chrome” istifadə edənlər proqramın gizli bölməsində 100-dən çox pəncərə açdıqları zaman gülüş smayliki ilə qarşılaşırlar.

Bundan əlavə “iPhone” və “Android” istifadəçilərinin qarşılaşdığı smayliklər bir-birindən fərqlidir. Yəni bu prosesdə “iPhone” istifadəçiləri normal gülüş, “Android” istifadəçiləri isə göz qırpma smaylikini görürlər.

S.B.
www.oxu.az
"

"""Microsoft"" süni intellektli eynəyində YENİLİK -VİDEO""Microsoft"" şirkətinin tərtibatçıları əlavə reallıq eynəyi yaratmağı planlaşdırır.

 
Oxu.Az lent.az-a istinadən xəbər verir ki, “HoloLens 2” adlanan eynəklərdə əlavə çip olacaq. Bu çip süni məlumatların intellekt vasitəsilə emalına cavabdeh olacaq.

 

Eynəyin üç prosessoru olacaq: mərkəzi, qrafik və Holographic Processing Unit (HPU).

 

Yeniliyin 2019-cu ildə satışa çıxarılması gözlənilir. 

L.Ə.
www.oxu.az 
"

"Sürücülər üçün yeni kəşf - Sükan arxasında yatmamağın əlacı tapıldı -VİDEOHər il yollarda sürücülərin sükan arxasında yorulması səbəbindən 300 mindən çox qəza baş verir. Qəzaların təqribən 25 faizində sürücülərin yuxulaması faciəli nəticələrə səbəb olur. İldə sükan arxasında yuxuya getməyə görə 30 mindən çox insan həyatını itirir. Məhz bu səbəbdən Latviyanın “Creative Mode” şirkəti “STEER” bilərziyi layihəsini həyata keçirmək qərarına gələrək onu “Kickstarter” vəsait toplama saytına çıxarıb.

 
Oxu.Az “ICTnews”a istinadən xəbər verir ki, kiçikölçülü qurğu sürücülərin yorulma zamanı yuxulamalarının qarşısını alaraq özlərinin və ətrafdakı insanların həyatını avtomobil qəzası təhlükəsindən qorumağa imkan verəcək.

 

Məlumata görə, bilərzik real vaxt rejimində sürücünün ürək döyüntüsünü və dərisinin elektrik keçiricilik qabiliyyətini monitorinq edən 15 ötürücü ilə təchiz edilib. Oxşar ötürücülərdən poliqraflarda istifadə olunur. Qurğu sürücünün yorğunluğunun onun həyatı üçün təhlükəli səviyyəyə çatmasını müəyyənləşdirən zaman bilərzik onun əlinə az miqdarda elektrik enerjisi ötürəcək. Bu, insanı yuxudan ayıltmağa və ona özünə gəlməyə kömək edəcək. Cərəyan zərbəsindən sonra orqanizmdə serotonin, noradrenalin və kortizol səviyyəsi yüksəlir, yuxu hormonu melatonin isə, əksinə, azalır.

 

Bildirilir ki, qolbaq tərtibatçıları uzun müddət sürücülərin sükan arxasında yatmamaları üçün istifadə etdikləri müxtəlif üsulları tədqiq ediblər. Bu üsullar arasında daha populyar qəhvə, energetik içkilər, yüksək səsli musiqi və ya siqaret hesab edilir. Lakin bu metodların əksər hissəsi orqanizm üçün faydalı olmamaqla yanaşı, yorğunluğun tam aradan qaldırılacağına zəmanət vermir. “STEER” yuxarıda qeyd olunanlardan daha effektivdir. Qurğu sürücünün orqanizminin vəziyyətini daim izləyərək onu təhlükədən qoruyacaq. Akkumulyatoru bir dəfə enerji ilə doldurmaqla bilərzikdən 2 həftə istifadə etmək mümkündür.

 

“Kickstarter” saytında lazımi məbləği toplayan qurğunun bu ilin noyabrında satışa çıxarılması planlaşdırılır. Sayt istifadəçiləri üçün bilərziyin qiyməti 99 dollar təşkil edir. Payızda qiymətin 199 dollaradək bahalaşacağı gözlənilir. 



L.Ə.
www.oxu.az 

 
"

"Ev heyvanları üçün tərcüməçi yaradıldı“Amazon” internet mağazasında ev heyvanları üçün tərcüməçi satışa çıxarılacaq.

Oxu.Az lent.az-a istinadən xəbər verir ki, bu barədə şirkətin hesabatında qeyd edilib. 
Yeni qurğu sayəsində ev sahibi öz pişiyini və ya itini asanlıqla başa düşə biləcək. Bu qurğunu hazırlayarkən alimlər süni intellektdən bəhrələniblər. Onlar it və pişiklərin sahibinə müraciət edərkən və ya nəsə istəyərkən göndərdiyi siqnalları analiz edərək, müəyyən sxem hazırlayıblar.

 

Alimlər qeyd edirlər ki, iflic olmuş və ünsiyyət qabiliyyətini itirmiş şəxslər üçün aparatlar hazırlanarkən müvafiq texnologiyadan istifadə etmək olar. 
L.Ə.
www.oxu.az 
"

"Azərbaycan “Vikipediya”da 53-cü pilləyə yüksəlib“Vikipediya”nın Azərbaycan dilində olan bölməsində hazırda 122 min 515 məqalə var. Son illərdə bu virtual ensiklopediyada ana dilimizdə məqalələrin yaradılmasında böyük fəallıq müşahidə olunur.
Oxu.Az xəbər verir ki, Azərbaycan Milli Elmlər Akademiyası (AMEA) Mərkəzi Elmi Kitabxanadan (MEK) Trend-ə verilən məlumata görə, 2017 ci ilin iyul ayında Azərbaycan dilində olan vikipediya (Azviki) bir pillə irəliləyiş əldə edib. Urdu dilində olan “Vikipediya”nı keçərək 53-cü pilləyə yüksəlib.
Hədəf ən qısa zamanda ilk əlliliyə daxil olmaq və beləliklə, həm kəmiyyət, həm də keyfiyyət baxımından yüksək inkişaf əldə etməkdir.
MEK-in sərbəst elektron resuslarla iş şöbəsinin əməkdaşları tərəfindən vikipediya elektron ensiklopediyasının Azərbaycanda kütləviləşdirilməsi istiqamətində işlər davam etdirilir. Mərkəzdə “Vikipediya” ilə bağlı seminarlar, görüşlər və tədbirlər müntəzəm təşkil edilir.
A.M.
www.oxu.az
"

"Hopkins: Yaxın 30 ildə Aya köçmək lazımdırMəşhur britaniyalı fizik Stiven Hopkins bəyan edib ki, yaxın 30 ildə bəşəriyyət Yerdən immiqrasiya etməlidir.
Oxu.Az Lent.az-a istinadən xəbər verir ki, bu barədə “U-News” məlumat yayıb. Onun sözlərinə görə, ilk olaraq Ayda baza yaratmaq lazımdır.
“Mən əminəm ki, insanlar Yeri tərk etməlidirlər. O, getdikcə bizim üçün çox kiçik olur və bizim fiziki resurslarımız həyəcanlı templərlə əldən düşür”, - deyə Hopkins Norveçdə keçirilən Starmus IV beynəlxalq elm və incəsənət festivalında çıxışı zamanı bildirib.
O qeyd edib ki, Yerdə həyata bir sıra faktorlar, o cümlədən qlobal istiləşmə və asteroid düşməsi təhlükə yaradır. Alim kosmosun fəthini Xristofor Kolumbun Amerikanı kəşf etməsi ilə müqayisə edib.
S.S.
www.oxu.az
"

"“WhatsApp”ı yaradan Jan Koum kimdir?Jan Koum Ukraynada “telefonların dinləndiyi” qorxusu ilə telefonda danışmaqdan çəkinən yəhudi bir ailədə, isti suyu olmayan bir evdə dünyaya gəlib. 
Oxu.Az bizplus.az-a istinadən xəbər verir ki, anası ilə birlikdə 16 yaşında olarkən qorxu dolu anti-semit mühitdən qaçıb ABŞ-a, Silikon Vadisinin yerləşdiyi şəhərlərdən biri olan Kaliforniyadakı Mountain Vieva köçürlər.
Anası o vaxtlar ancaq yemək pulu yığaraq dolanışıqlarını təmin etdiyi üçün Ukraynada qalan ailənin digər fərdlərini axtarmağa pul belə tapa bilmirdilər.
Dövlətin dəstəyi ilə yalnız iki yataq otağı olan bir ev tutan iki nəfərlik ailə dəftər-qələm almağa pulları çatmayacağı üçün çantalara dəftər qələm dolduraraq Ukraynadan ABŞ-a gəlmişdilər. Xərcləri qarşılamaq üçün ana uşaq baxıcılığı edirdi. Jan Koum isə bir supermarketdə təmizlik işçisi kimi işə başlamışdı.
Anasına xərçəng diaqnozu qoyulanda ikisi də işdən ayrıldılar və anasının iş qabiliyyətini itirməsi nəticəsində aldıqları dövlət məvacibi ilə dolanışıqlarını davam etdirdilər.
Təhsili və iş həyatı
Jan Koum ingiliscə kifayət qədər yaxşı danışırdı. Lakin oxuduğu məktəbdə heç kimlə yola getmirdi və 18 yaşına çatanda məktəbdə “problem yaradan” bir adam kimi ad çıxarmışdı.
Cəmiyyətdən və gənclərdən azadə yaşadığı bu müddətdə kompüter proqramlaşdırmasını öyrənən və ikinci əl kitab dükanından proqramlaşdırma kitablarını alıb oxuduqca biliklərini artırırdı. Woowoo xaker qrupuna daxil olub Silicon Graphicsin serverlərinə daxil olur.
Çətinliklə bitirdiyi məktəbdən sonra San Jose Dövlət Universitetinə qəbul olan Jan Koum Ernst & Youngda da təhlükəsizlik mütəxəssisi kimi part-time proqramçı olaraq işə başlayır. Jan Koum həmin vaxtı “WhatsApp”ın qurucu ortağı olan Brian Aktonla tanış olur.
Altı ay sonra “Yahoo”da işə düzələn Jan Koum həm də təhsilini davam etdirirdi. 1997-ci ildə atası öldükdən sonra anası da 2000-ci ildə həyatını itirir və Jan Koum tənha həyata başlayır. 2007-ci ildə “Yahoo”dakı işini tərk edir və “Facebook”a müraciət edir, ancaq rədd cavabı alır. 2009-cu ildə “Yahoo”da qazanıb yığdığı 400000 dolları xərclədiyi üçün pul qazanmağın yeni yolunu axtarır. Beləliklə, “WhatsApp” ideyası ağlına gəlir.
“WhatsApp”ın yaranması
Fikri telefon rəhbərində olan adların yanında “Facebook” statusu kimi “Hal-hazırda məşğulam”, “İdman salonundayam”, “Batareyası bitir” kimi məlumatların yazıldığı bir proqram olur.
Proqramı kodlaşdırmaq üçün İOS developerə ehtiyacı oluğu üçün rentacoder saytından proqramçı tapır. Əvvəlcə “WhatsApp” tez-tez problemlərlə üzləşir və çökür. Jan Koum həvəsdən düşüb başqa iş axtarmaq istəyir, amma dostu onu bu fikrindən yayındıra bilir.
Bir müddət davam etməyə qərar verən Jan Kouma möcüzəvi dəstək isə elə həmin zaman “Apple”dan gəlir. 2009-cu ildə push notifications xidmətini yaradan “Apple” istifadəçilər hətta tətbiqi açıq saxlamadığı zaman da “ping” ataraq o tətbiqdən bir bildiriş gəldiyini istifadəçiyə bildirməyə başlamışdı. “WhatsApp”ın dönüş nöqtəsi də elə bu funksiya olur.
Bu gün 1 milyard istifadəçisi olan “WhatsApp” 2014-cü ildə 19.2 milyard dollar qarışılığında “Facebook”a satılır.
S.S.
www.oxu.az
"

"Dünya robot texnikası bazarında 2,5 dəfə artım gözlənilir“IDC” analitik şirkəti 2017-ci ildə dünyada robot texnikasının (o cümlədən uçan aparatlar və robot texnikası ilə əlaqəli avadanlıq, proqram və xidmətlər) satış həcminin 97,2 milyard dollar təşkil edəcəyini proqnozlaşdırır. Bu, ötən ilin göstəricisindən 17,9 faiz çoxdur. Yaxın 5 ildə bazarda artımın sürətlənərək 2021-ci ilədək həcminin 230,7 milyard dollara çatacağı gözlənilir.
Oxu.Az ICTnews.az-a istinadən xəbər verir ki, robot texnikasının iri alıcıları diskret və fasiləsiz istehsal müəssisələri olaraq qalacaq. 2017-ci ildə onların müvafiq olaraq 30,5 və 24,1 milyard dollar dəyərində mal və xidmətlər alacağı proqnozlaşdırılır. Sonrakı yerləri hasilat sənayesi və kənd təsərrüfatı müəssisələri tutacaq. Bu il onların payı 9 milyard dollara yaxın olacaq.
Dünyada satış həcminin təxminən dörddə bir hissəsinin diskret istehsalda yığma, qaynaq və rəngləmə prosesində tətbiq edilən robotların, daha 15 faizinin isə fasiləsiz istehsalda qarışdırma üçün robotların təşkil edəcəyi bildirilir.
Qeyd olunur ki, bazar həcminin yarısından çoxunu (50,7 milyard dollar) robot texnikası sistemləri, ehtiyat hissələri və sistem avadanlığı təşkil edir. Bu il proqramların hazırlanması, təlimi, konsultasiyası, avadanlığın qurulması və sistem inteqrasiyası üzrə xidmətlərə 24 milyard dolların, proqram təminatına 15,2 milyard dolların, pilotsuz uçan aparatların və onlar üçün ehtiyat hissələrinin alışına 7 milyard dolların ayrılacağı proqnozlaşdırılır. 
L.Ə.
www.oxu.az
"

"“Google Play”də təhlükəli virus yayılıb“Google Play” internet mağazasında yer alan yüzlərlə mobil tətbiq (mobile application) “BankBot” adlı troyan virusuna yoluxub.
Oxu.Az APA-ya istinadən xəbər verir ki, “Dr. Web” antivirus şirkətinin mütəxəssislərinin sözlərinə görə, mobil cihaza daxil olduqdan sonra virus müxtəlif sosial şəbəkələrin messencerlərindən (“Viber”, “Spanchat”, “Instagram”, “WhatsApp”) yazışmaları ələ keçirir. Bununla yanaşı, virus mobil cihazın sahibinin bank hesablarını da ələ keçirməyə qadirdir.
Mütəxəssislər deyir ki, “BankBot” yükləndikdən sonra proqramın yarlığını silir, lakin fon rejimində fəaliyyət göstərməyə davam edir.
“Dr. Web”in hesablamaları göstərir ki, hazırda “Google Play” mağazasında mövcud olan təxminən 400 tətbiq “BankBot”a yoluxub.
Hazırda virusa daha çox Böyük Britaniya və ABŞ-dan olan istifadəçilərin mobil cihazları məruz qalıb.
N.O.
www.oxu.az
"

"“YouTube” İŞİD-ə qarşı funksiya hazırlayırGoogle şirkəti Youtube video serverində “rəqəmsal terrorizmə” qarşı yeni “yönləndirmə metodu” (Redirect Method) hazırlayır.
Oxu.Az Report-a istinadən xəbər verir ki, bu barədə “TechCrunch” məlumat yayıb.
Layihənin məqsədi İŞİD-ə qarşı rəqəmsal məkanda müqavimət göstərməkdir. Bu funksiya sayəsində İŞİD ilə bağlı videoya baxmaq istəyənlərə İŞİD-ə qarşı mübarizə ilə bağlı videolar göstəriləcək.
A.M.
www.oxu.az
"

"Süni intellekt bədən “dil”ini başa düşəcəkKarnegi-Mellon Universitetinin alimləri insan jestlərinin dilini asanlıqla “oxuyaraq” əldə edilən informasiyanı interpretasiya edə bilən proqram yaradıblar.
Oxu.Az ICTnews-a istinadən xəbər verir ki, alimlər texnologiyada 2 mərtəbə hündürlüyündə böyük günbəzin daxilində quraşdırılan 500 yüksək dəqiqlikli videokameradan istifadə ediblər. Beş yüz  kamera çoxsaylı informasiya emal edir, bir kadrın çəkilişində isə bütün vizual informasiyanın təhlili üçün çoxlu hesablama resursları tələb olunur. Bu halda sistem eyni anda üz ifadəsinin, başın, bədənin, ayaq və bütün əl barmaqlarının vəziyyətinin qiymətləndirməsini həyata keçirir. Layihə rəhbəri Yasər Şeyxin sözlərinə görə, insan öz vəziyyətini və emosiyalarını səsi ilə üz ifadəsi, hərəkətlər və bədən pozasından daha yaxşı bildirir.
“Lakin kompüterlər son vaxtadək bədən “dil”inin qarşısında aciz qalıblar. Biz süni intellektə insanın dünyaya gələndən bacardığının hamısını öyrətməyə nail olduq. Hazırda proqram təminatının sistemin analizi üçün 1 kamera ilə kifayətlənməsi üçün təkmilləşdirilməsi planlaşdırılır. Həmçinin, sistemin bir-biri ilə təmasda olan insan qrupunun bədən “dil”ini başa düşməsi üçün onu təkmilləşdirmək niyyətindəyik”, - layihə rəhbəri qeyd edib.
Layihə haqqında ətraflı məlumatın bu günlərdə keçirilən “Computer Vision and Pattern Recognition Conference (CVPR) 2017” konfransında verilməsi nəzərdə tutulur.
www.oxu.az
"

"Əbədi işləyən elektrik velosipedi yaradıldıAmerikalı alimlər 10 ildən artıq üzərində çalışdıqları əbədi işləyən elektrik velosipedi yaradıblar. 
Oxu.Az lent.az-a istinadən xəbər verir ki, onlar radio dalğalar hesabına çalışan nəqliyyat vasitəsinin yaradılmasına nail ola biliblər. 
Velosiped 30 km/saat sürətlə hərəkət edə bilir.
Alim və mühəndislər bu elektrik velosipedi sınaqlar zamanı nümayiş etdiriblər. Möcüzəvi texnika geniş diapazonlu radiodalğalar hesabına işləyir. Alimlər qeyd ediblər ki, belə velosiped əbədi olaraq hərəkət edəcək. Ona görə ki, bütün dünyada elektronikanın sayı ildən-ilə artır.
Mühərrik və elektrik enerjisi generatorunun işi hesabına mütəxəssislər tam olaraq kinetik enerjini əldə edə biliblər. Generator qabaq təkərin vtulkasının daxilində yerləşir. Bimetal rama məhz bu radiodalğaları qəbul edir. Belə konsepsiya gələcək təhlillərə və miqyaslı satışlara yönəlib. 
E.Ə.
www.oxu.az
"

"“Samsung” UHD TV Curved-dən real 4К keyfiyyətli təsvirBir “W” hərf fərqi nəyisə dəyişə bilərmi? Əlbəttə, bilər! Belə ki, “Samsung”un RGB matrisası ilə işləyən yeni televizorları qəbul edilən siqnalın keyfiyyətindən asılı olmayaraq, dəqiq və parlaq təsvir canlandırır. RGB –  “qırmızı”, “yaşıl” və “göy” rənglər üzərində qurulmuş matrisadır ki, bu matrisanın adı da elə buradan irəli gəlir - RedGreenBlue (RGB). İnsan gözünün anatomiyası elə qurulub ki, bizim optik sinirlərimizin 98% faizi qırmızı və yaşıl rəngə daha çox reaksiya verir. 
Yeni UHD TV Curved televizorlarında da elə bu özəllikdən istifadə olunur, palitranın əlavə rəngləri bu 3 rəngin birləşməsindən yaranır.  WRGB matrisasında isə artıq bizə tanış üç rəngə ağ rəng də əlavə olunur (White). Dördüncü rəngin əlavə edilməsinin təsvir parlaqlığını artırmasına baxmayaraq, şəkil keyfiyyətini nəzərə çarpacaq dərəcədə azaldır. 
Dörd rəngin birləşməsindən əldə olunan palitrada detalizasiyanın azalması ilə yanaşı, “torlu” görüntü effekti də yaranır. UHD TV Curved televizorlarında isə əksinə, görüntü maksimal dərəcədə real və canlıdır.
İki matrisa arasında fərqi eyni sayda pikseldən ibarət ekranda RGB matrisalı displeyin görüntüsünün WRGB matrisalı televizordan daha keyfiyyətli olması ilə də izah etmək olar. Belə ki, WRGB matrisasında  piksel səthin 25%-i ağ rəngli subpiksellərə sərf olunur. Ağ subpiksellər isə öz növbəsində əlavə rəng çalarları yaratma qabiliyyətinə malik olmadıqları üçün təsvirin detalizasiyası “pozulur” və görüntünün keyfiyyəti azalır.  
“Samsung” UHD TV Curved televizorlarında təsvir böyüdüldükdə belə, görüntü aydın qalır. Tele-efirə verilən siqnalın rəng əhatəsinin əsaslı şəkildə kiçildilməsi faktını hesaba alsaq, həcmi böyük adi ekranda belə siqnalın görüntüsü dəqiqliyini itirəcək, lakin UHDTV Curved ilə bu hal baş vermir. Belə ki, “Samsung” UHD TV Curved televizorları keyfiyyətindən asılı olmayaraq, hər növ siqnalı, təsvir xüsusiyyətlərini itirmədən, UHD keyfiyyətinə maksimal dərəcədə yaxın formata avtomatik olaraq dəyişir. RGB matrisalı UHD TV Curved televizorlarını seçərək siz aşağıda qeyd edilən üstünlüklər əldə edirsiniz: 
• Yaxşılaşdırılmış  parlaqlıq. Otaqda olan işıqlandırmadan asılı olmayaraq, təsvir parlaq və dolğun qalacaq. UHD TV Curved-ın dinamik parlaqlıq diapazonu indi daha genişdir. Rəng çalarlarının ötürülmə diapazonu isə daha çox rəng ötürmə qabiliyyətinə malikdir. UHD TV Curved ən incə rəng çalarlarını əks etdirərək həm işıqlı, həm də qaranlıq səhnələri dolğun şəkildə seyr etməyə imkan yaradır. İndi hər bir detal və obyekt dəqiq və aşkardır.
• Realistik rəng ötürülməsi.  Ekranda gördüyünüz təsvir inanılmaz təbii rəng ötürülməsi sayəsində sanki canlanır. Daha zəngin rəng palitrası daha çox detal seçməyə imkan yaradır. TV əyləncə aləminə daxil olun,  dəqiq və təbii ifadə olunan rəng çalarlarından həzz alın. Heyrətlənməyə hazır olun. 
• Təkmilləşdirilmiş detalizasiya. Yeni televizor ən parlaq və qaranlıq səhnələrdə belə detalizasiyanı maksimallaşdıraraq,  təsvirin istənilən obyektini asanlıqla seçməyə imkan yaradır. UHD TV Curved –  “yayılmış” effektli görüntü yaratmayan, dəqiq təsvir deməkdir.    
“Samsung”un təsviri daha canlı, parlaq və dolğun canlandıran yeni nəsil UHD TV Curved televizorları qüsursuz keyfiyyətli görüntü və seyir dolğunluğuna qiymət verənlərə daha çox gözəl hiss və emosiya yaşadacaq. “Samsung” UHD TV Curved  televizorları haqqında əlavə məlumatı Baku Electronics, Kontakt Home, Maxi.az, Optimal və Soliton mağazalar şəbəkəsindən əldə etmək olar. 
www.oxu.az
"

"“iPhone 8” smartfonunun təqdimatı təxirə salınıb“Apple” şirkəti istifadəçilərin səbirsizliklə gözlədiyi yeni “iPhone 8” smartfon modelinin təqdimatını oktyabradək təxirə salıb.
Oxu.Az-ın AZƏRTAC-a istinadən məlumatına görə, buna səbəb kimi smartfonun hazırlanmasında proqram təminatının simsiz enerjidoldurmaya uyğun gəlməməsi ilə əlaqədar yaranan nasazlıqlar göstərilir. Şirkətin bir aylıq təxirə salma müddətinin modernləşdirmə və nasazlıqların aradan qaldırılması işlərinə sərf edəcəyi ehtimal olunur.
Bildirilir ki, bundan əvvəl yeni qurğunun avqustda ənənəvi təqdimatda nümayiş olunacağı planlaşdırılsa da, “iPhone 8” əvəzinə, “iPhone SE” modelinin nümayişi gözlənilir.
Ekspertlərin “iPhone 8” smartfonunun ümumiyyətlə buraxılmayacağını proqnozlaşdırmalarına baxmayaraq, “iPhone SE” modelinin dünyada, xüsusilə Hindistan bazarında populyarlıq qazanacağına böyük ümidlər bəslənilir.
“iPhone SE” smartfonunda edilən dəyişikliklər arasında yaddaş tutumunun artırılması, eləcə də qiymətinin ucuzlaşdırılması qeyd olunur. Qurğunun əvvəlki qiyməti 489 avro nəzərdə tutulsa da, hazırda 399 avroya endirilib.
S.B.
www.oxu.az
"

"Jurnalistlər üçün tikilmiş ikinci bina multimedia xidmətləri ilə təmənnasız təchiz olunacaqAzərbaycan Respublikası Prezidentinin “Azərbaycan mətbuat işçilərinin sosial müdafiəsinin gücləndirilməsinə dair əlavə tədbirlər haqqında” 2013-cü il 22 iyul tarixli Sərəncamı ilə kütləvi informasiya vasitələrinin (KİV) nümayəndələri üçün tikilən yaşayış binasının telekommunikasiya xidmətləri ilə təchizatı üzrə Nəqliyyat Rabitə və Yüksək Texnologiyalar Nazirliyi işlərə başlayıb. 
Sözügedən binadakı 255 mənzil Bakı Telefon Rabitəsi Məhdud Məsuliyyətli Cəmiyyəti (BTR MMC) tərəfindən yeni nəsil optik şəbəkə avadanlığı olan GPON (Giqabit Passive Optical Network)  əsasında genişzolaqlı multimedia xidmətləri ilə təmənnasız olaraq təchiz olunacaq. Bundan başqa, pulsuz olaraq hər bir mənzil üçün nömrə resursunun ayrılması da təmin ediləcək.
Artıq layihələndirmə işləri başa çatdırılıb. Yaxın müddətdə binaya telefon və optik internet xətlərinin çəkilişinə başlanılacaq. 
Binanın sakinləri BTR MMC tərəfindən “Üç bizimlə” layihəsi çərçivəsində sərfəli tariflə eyni paketdə təqdim olunan yüksək keyfiyyətli telefon, internet və rəqəmli televiziya xidmətlərindən də yararlana bilərlər. 
www.oxu.az 
"

"Cocuq Mərcanlı telekommunikasiya xidmətləri ilə tam təmin olunub Ötən ilin aprel ayında Azərbaycan Ordusunun həyata keçirdiyi uğurlu əks-hücum hərbi əməliyyatları nəticəsində erməni işğalından azad edilmiş Cəbrayıl rayonunun Cocuq Mərcanlı kəndində məhv edilmiş bütün  infrastrukturun yenidən qurulmasına başlanılıb.    

Tarixən burada  yaşamış dinc əhalinin öz doğma yurdlarına qayıdaraq rahat və bütün lazımi infrastrukturla təmin olunmuş şəkildə yaşamaları üçün əsaslı işlər davam etdirilir.
Azərbaycan Respublikasının prezidenti cənab İlham Əliyevin 24 yanvar 2017-ci il tarixli “İşğaldan azad edilmiş Cəbrayıl rayonunun Cocuq Mərcanlı kəndinin bərpası ilə bağlı tədbirlər haqqında” sərəncamına uyğun olaraq  Nəqliyyat, Rabitə və Yüksək Texnologiyalar Nazirliyi tərəfindən kəndin telekommunikasiya infrastrukturu yenidən  qurulub.   
Belə ki, “Aztelekom” MMC tərəfindən Cocuq Mərcanlı kəndinə 10 km məsafədən optik kabelin çəkilməsi üçün qazıntı işləri aparılıb, 64 nömrə tutumlu EATS-in tikinti-quraşdırılma işləri yekunlaşıb. İlk dəfə olaraq kənd daxilində telefon kabellərinin  yeraltı çəkilməsi üçün kabel-kanalizasiya qurğuları quraşdırılıb. 1200 metrədək məsafədə daxili şəbəkənin qurulması işləri həyata keçirilib. 
İlkin mərhələdə kənddə yeni tikilən 50 evin hamısı, həmçinin məktəb və dövlət əhəmiyyətli obyektlər telefonlaşdırılıb, internetlə təmin olunub. 
Gələcəkdə yeni tikiləcək bütün evlər və digər obyektlər də müvafiq infrastrukturla – rabitə və telekommunikasiya ilə təmin ediləcək.
“Aztelekom” MMC-nin rəhbərliyinin Cocuq Mərcanlıya bugünkü səfəri çərçivəsində sakinlərdən Hüseynovlar ailəsinin səhhətində olan problemlərə görə məktəbə gedə bilməyən qızına  bilik və bacarıqlarını artırmaq üçün bir ədəd noutbuk, telefon və internətə girişi təmin etmək üçün modem hədiyyə olunub. Ailənin məskunlaşdığı evə telefon və internet çəkilişi də ödənişsiz həyata keçirilib.
“Aztelekom” MMC-nin baş direktoru Suat Paşayev bildirib ki,  Azərbaycan Respublikasının prezidenti cənab İlham Əliyevin  sərəncamına müvafiq olaraq, hazırda Cocuq Mərcanlıda yaşayacaq əhalinin dayanıqlı və fasiləsiz rabitə xidməti ilə təmin olunması üçün görülən işlər yekunlaşıb. 
“Burada ən son texnologiyalar tətbiq olunmuş avadanlıqlardan istifadə olunub. Hələlik 50 ailə üçün nəzərdə tutulan  elektron ATS-in tutumu gələcəkdə tikiləcək evlərin sayına uyğun olaraq artırılacaq. Gələcəkdə azad olunacaq digər torpaqlarımızda da, böyük məmnuniyyətlə, müasir rabitə və telekommunikasiya şəbəkəsini qısa zaman ərzində keyfiyyətlə qurmağa hazırıq”, - deyə baş direktor qeyd edib.  














www.oxu.az 
"

"“Facebook”da xəbər oxumaq pullu ola bilər“Facebook” istifadəçilərə ən yeni məlumatları verəcək yeni ödənişli xidməti istifadəyə verəcək. 
Oxu.Az Lent.az-a istinadən xəbər veri ki, xidmət “Cəlb məqalələr” funksiyası əsasında işləyəcək ki, bu da istifadəçilərə şəxsi xəbər lentində xəbər kontentini izləməyə imkan verəcək.
Məlumdur ki, “Facebook” istifadəçiləri xəbər nəşrinin saytına yönəldərək, belə bir kontentə çıxışı məhdudlaşdırmağı planlaşdırır. Bundan başqa, xəbərlərin sərbəst oxunması üçün limit tətbiq ediləcək. İstifadəçi cəmi 10 mətni pulsuz oxumaq imkanında olacaq. 
Şayiələrə inansaq, xidmətin sınaqlarına bu ilin oktyabrında başlanacaq. 
S.S.
www.oxu.az
"

"“Amazon” yeni sosial şəbəkəsini təqdim etdiİnternet ticarətində ixtisaslaşmış “Amazon” şirkəti özünün yeni “Spark” adlanan sosial şəbəkəsini işə saldığını bildirib.
Oxu.Az lent.az-a istinadən xəbər verir ki,  xidmətin köməyi ilə istifadəçilər şirkətin internet mağazasında məhsullar əldə edə biləcəklər.
“Amazon Spark” sizin maraqlarınızı bölüşən insan və əşyaları tapmaq üçün bir yerdir. Əgər siz ev dekoru üçün yenilik axtarırsınızsa və ya yaxşı ayaqqabı barədə uzun məsafəyə məsləhət üçün müraciət edirsinizsə, “Spark” sizə onların və sizin xoşunuza gələn tarixçəni və ideyaları tapmağa və almağa kömək edilir”, - deyə şirkətin məlumatında deyilir.
Hazırda əlavəni yalnız iOS əməliyyat sistemli mobil cihazlarda istifadə etmək mümkündür. Tərtibatçıların sözlərinə görə, “Android” üçün versiya da yaxın zamanlarda işə salınacaq. 
Yeni sosial şəbəkə məhsulları maraqlar üzrə qruplaşdırmağa, şərhlər yazmağa və öz alışlarının istifadəsi təcrübəsini bölüşməyə imkan verəcək.  
L.Ə.
www.oxu.az 
"

"Şifrləyici virus proqramları istifadəçilərə nə qədər ziyan vurub?2016-2017-ci illərdə şifrləyici virus proqramlarından ziyan çəkən istifadəçilərin sayı 1 milyonu ötüb. Bu barədə Rusiyanın “Kasperski laboratoriyası” antivirus şirkətinin press-relizində deyilir.
Oxu.Az ICTnews-a istinadən xəbər verir ki, 2015-2016-cı illərin müvafiq dövrü ilə müqayisədə son 2 ildə faylları şifrləyən troyanlardan ziyan görən istifadəçilərin sayı təxminən 2 dəfə - 718 536 nəfərdən 1 152 299 nəfərədək artıb. 
Şirkətin antivirus üzrə eksperti Anton İvanovun sözlərinə görə, şifrləyici proqramların hücumlarının artması ilə bağlı əsas narahatlığı onların getdikcə daha çox maliyyə və sənaye infrastrukturunu hədəf seçmələri doğurur: “Belə tendensiyanın səbəbi aydındır: cinayətkarlar təşkilatlara məqsədli zərərli hücumları adi istifadəçilərə kütləvi hücumlardan daha gəlirli hesab edirlər. Bu halda cinayətkarların məqsədi təkcə şirkətin pulları deyil, şantaj və sabotaj üçün istifadə oluna biləcək qiymətli informasiyadır. Bu yaxınlarda dünyada minlərlə kommersiya şirkətinin və dövlət təşkilatının kompüterlərini yoluxduran “WannaCry” və “ExPetr” virusları bu narahatlığı bir daha təsdiq edir”.
L.Ə.
www.oxu.az 
"

"“WhatsApp”dan sürpriz – YENİLİK“WhatsApp” messenceri bu dəfə də yeniliyi ilə istifadəçilərini sevindirəcək.
Oxu.Az-ın Axşam.az-a istinadən məlumatına görə, şəbəkə hazırda yeni funksiyanın üzərində test aparır. 
Belə ki, “Şəkil üstə şəkil” adlanan yeni funksiya sayəsində görüntülü danışa-danışa başqa birisi ilə mesajlaşmaq mümkün olacaq. 
Funksiyanın yaxın vaxtlarda istifadəçilərə təqdim olunacağı gözlənilir.
S.B.
www.oxu.az
"

"“Android” istifadəçilərinə ciddi xəbərdarlıq – FOTO“Android” istifadəçilərini hədəf seçən yeni virus qeydə alınıb. 
Oxu.Az-a daxil olan məlumata görə, virus “Google”un  rəsmi tətbiqlər mağazası olan “Play Store”dan yüklənən saxta proqram tətbiqləri vasitəsilə telefonlara yoluxur.
“LeakerLocker” adlanan virus şəxsi şəkillərinizi, mesajlarınızı, internet brauzer tarixçənizi, e-poçtlarınızı ələ keçirdiyini iddia edərək müəyyən məbləğ qarşılığında istifadəçini təhdid edir və bütün informasiyanı telefonunuzdakı kontaktlara göndərəcəyini bildirir. 
Artıq  minlərlə “Android” istifadəçisi bu virusdan zərər çəkib. Virus telefona yoluxduqdan sonra onu kilidə salaraq ekranda  “Bütün şəxsi məlumatlarınız bizim təhlükəsiz buludumuza köçürülüb. 72 saat ərzində bu məlumatlar sizin telefon və e-poçt kontaktlarınızdakı hər kəsə göndəriləcəkdir. Bundan imtina etmək üçün 50$ ödəməlisiniz” - deyə yazı peyda olur. 
“McCafe” kibertəhlükəsizlik qurumu tərəfindən “LeakerLocker” təhlükəsi “Play Store”dakı iki tətbiqdə “Wallpapers Blur HD ” və “Booster & Cleaner Pro” proqramlarında aşkar edilib. “McCafe” şirkətinin açıqlamasına görə, hər 2 tətbiq barədə “Google” şirkətinə məlumat verilib və hal-hazırda ekspertlər tərəfindən araşdırılır. Buna baxmayaraq, “LeakerLocker”un istənilən tətbiqi yükləyərkən də mobil telefonunuzu yoluxdurma təhlükəsi var.
Qeyd olunmuş təhlükədən qorunmaq üçün Nəqliyyat, Rabitə və Yüksək Texnologiyalar Nazirliyi yanında Elektron Təhlükəsizlik Mərkəzi aşağıdakıları tövsiyə edir:

Bəhs edilən bu 2 tətbiqdən (Wallpapers Blur HD və Booster & Cleaner Pro) birini yükləmisinizsə, dərhal silin.
“Play Store”da hər hansı bir proqramı yükləməzdən öncə istifadəçilər tərəfindən yazılmış rəyləri oxuyun, reytinqləri nəzərdən keçirin.
Tətbiq məzmunundan kənar olaraq telefonunuzdakı kontaktları, şəkilləri, zəngləri idarə etmək üçün sizdən müəyyən icazələr istəyirsə, ondan imtina edin və dərhal silin.
Əgər artıq  mobil telefonunuz bu virusa yoluxubsa və sizdən pul tələb edirlərsə, pulu ödəməyiniz məsləhət görülmür. 

Qeyd edək ki, təhlükə ilə artıq üzləşmisinizsə, Elektron Təhlükəsizlik Mərkəzinin 1654 “qaynar xətt”inə zəng etməyiniz və ya “team@cert.az” elektron ünvanına yazmağınız tövsiyə olunur.



E.Ə.
www.oxu.az
"

"“Ağıllı” “Microsoft” termostatı otaqda temperatura nəzarət edəcək - VİDEO “Microsoft korporasiyası “Johnson Controls” şirkəti ilə birlikdə “ağıllı” “GLAS” termostatını yaradıb.
Oxu.Az ICTnews-a istinadən xəbər verir ki, şəffaf sensor ekrana malik termostat istifadəçilərə otaqda temperaturu ölçməyə, enerjidən istifadəni və havanın keyfiyyətini yoxlamağa, eləcə də, təqvim günlərini qeyd etməyə imkan verəcək. “Microsoft Windows 10 IoT Core” əməliyyat sisteminin idarəetməsi ilə işləyən qurğu “Cortana” səsli köməkçi funksiyasını da dəstəkləyəcək.
“Microsoft” nümayəndələrinin sözlərinə görə, “GLAS” mənzildə insanların mövcudluğunu müəyyənləşdirən ötürücülərlə təchiz olunacaq və havanın keyfiyyətinə həm otağın daxilində, həm də eşikdən nəzarət edəcək.
Videoda istehsalçı qurğunu böyük və kiçik biznes ofis binaları üçün termostat kimi təqdim edir. Qurğudan adi istehlakçıların yararlana biləcəyi barədə məlumat verilmir.

 



L.Ə.
www.oxu.az 
"

"Estoniyada poçtalyon robotlar işə çıxdıEstoniyanın paytaxtında poçtalyon robotların sınaq istifadəsinə başlanılıb. 
Oxu.Az lent.az-a istinadən xəbər verir ki, bu barədə “AS Eesti Post” poçt xidmətinin mətbuat xidməti məlumat yayıb. 
“Mercedes-Benz Robovan” furqonunun bazasında çalışan “Starship Technologies” robot kuryerlərinin əsas işi bağlama və göndərişlərin çatdırılmasıdır. 
Operator şirkət “Omniva” ticarət nişanı altında çalışır və dünyada ilk belə sınaqlar keçirən poçt təşkilatı olub.
“Omniva” şirkətinin İdarə Heyətinin sədri Yoona Saluveer qeyd edib ki, şirkət layihənin sınaqdan keçirilməsini 8 həftə ərzində həyata keçirəcək. Furqondakı bağlamada 8 kuryer robot fəaliyyət göstərəcək.
L.Ə.
www.oxu.az 
"

"Data Mərkəzinin saytı istifadəyə verildiNəqliyyat, Rabitə və Yüksək Texnologiyalar Nazirliyinin nəzdində fəaliyyət göstərən “AzInTelecom” MMC yeni fəaliyyətə başlayan Data Mərkəzinin veb saytını ictimaiyyətə təqdim edib.
Nazirlikdən Oxu.Az-a verilən məlumata görə, Data Mərkəzi və onun təklif etdiyi infrastruktur əsaslı xidmətlərə artan tələbat və maraq nəzərə alınaraq xüsusiləşdirilmiş veb sayt istifadəyə verilib.
Sayt beynəlxalq data mərkəzləri və onların nəzdində analoji xidmətlər təklif edən dünya üzrə tanınmış şirkətlərin təcrübəsi əsasında yaradılıb. www.datamerkezi.az saytı Data Mərkəzi, onun xüsusiyyətləri, infrastruktur həlləri və onların əsasında formalaşan müxtəlif kommersiya təklifləri ilə tanışlıq üçün vahid platforma rolunu oynayır.
Sayt vasitəsilə istifadəçilər Data Mərkəzinin ümumi xarakteristikası, onun texniki təchizatı haqqında məlumat əldə etməklə yanaşı, öz tələb və ehtiyaclarına uyğun olan infrastruktur həllərinə dair sorğular da yönləndirə biləcəklər.
Ən son dövri texnologiyalardan istifadə edilməklə, keyfiyyətli telekommunikasiya xidmətləri göstərməyi özünə məqsəd seçən “AzInTelecom”un Data Mərkəzi 2016-cı ilin sonunda istismara verilib və  Azərbaycan Respublikası Nazirlər Kabinetinin qərarı  ilə Azərbaycan Respublikasında mühafizə olunmalı, həyat təminatlı və mühüm əhəmiyyətli obyektlərin siyahısına daxil edilib.
“AzInTelecom” haqqında
Yeni nəsil telekommunikasiya şirkəti olmaq və müştərilərinə yüksək keyfiyyətli xidmət göstərməyi özünə hədəf seçən “Azerbaijan International Telecom (AzInTelecom)” şirkət strategiyasını nüfuz, etibarlılıq və şəffaflıq kimi fundamental dəyərlər əsasında formalaşdırıb. “AzInTelecom” MMC-nin 3 əsas fəaliyyət istiqaməti mövcuddur:
1. Azərbaycanla xarici telekommunikasiya operatorları arasında beynəlxalq səs trafikinin mübadiləsinin təşkili.
2. Yeni yaradılmış Data Mərkəzi nəzdində “İnfrastruktur xidmət kimi” (IaaS) əsaslı xidmətlər.
3. Azərbaycana idxal olunan telekommunikasiya vasitə və qurğularının sertifikatlaşdırılması.
Trafikin analizi xidməti çərçivəsində Azərbaycan Respublikası ilə dünya ölkələri arasında mübadilə olunan yüksək keyfiyyətli beynəlxalq telekommunikasiya xidmətlərinin alternativliyi təmin edilir, daha həcmli və müasir xidmətlər təqdim edilir. Trafik analizinin optimallaşdırılması məqsədi ilə “AzInTelecom” MMC-nin  nəzdində yaradılmış IP əsaslı Beynəlxalq Kommutasiya Mərkəzi (IMS) giriş və çıxış zənglərinin monitorinqinin təkmilləşdirilməsini, IP əsaslı daxili səs kanallarının təşkilini və bütün birbaşa istiqamətlərdə alternativ arabağlantını təmin edir.
İnfrastruktur xidmətləri “ISO 20000” və “Uptime İnstitute” tərəfindən “TIER III” sertifikatları ilə təltif olunan yeni yaradılmış regional  Data Mərkəzi isə yerli və beynəlxalq qurumlara infrastruktur xidmətləri göstərməyə qadirdir.
Sertifikatlaşdırma xidmətləri telekommunikasiya vasitələri və qurğularının texniki səviyyələrinin müəyyənləşdirilməsi və artırılması, keyfiyyətli məhsulun alınmasında konsaltinq xidməti, eləcə də, daxili bazarda rəqabət üçün müəssisə və təşkilatların fəaliyyətinə lazımi şəraitin yaradılmasına imkan verir.
“AzInTelecom” və onun xidmətləri haqqında ətraflı məlumat əldə etmək üçün www.azintelecom.az veb saytından istifadə edə bilərsiniz.
A.M.
www.oxu.az
"

"“Google Glass” eynəyi yenidən satışa çıxarıldı“Google” sahibi “Alphabet” şirkəti “ağıllı” “Google Glass” eynəyinin yeni versiyasını nümayiş etdirib.
Oxu.Az ICTnews-a istinadən xəbər verir ki, iki il yarım əvvəl istehsalı dayandırılan eynək uzun müddət iri şirkətlərin mütəxəssisləri tərəfindən sınaqdan keçirilib. “Google Glass” üçün yeni istiqamət korporativ seqmentdir. Eynəklər bu və ya digər məlumatları əldən istifadə etmədən alan şirkət əməkdaşlarına tədarük edilib.  
Məlumata görə, əvvəllər istehsalda eynəkdən istifadə edən şirkətlər arasında “Volkswagen”, “DHL”, “General Electric” və s. yer alıb. Yeni model əllə işləyən insanlar üçün nəzərdə tutulub. Məsələn, qurğu onlara tez sorğu kitabçalarına və təlimatlara müraciət etməyə və ya marşrut haqqında məlumat əldə etməyə imkan verir.
“Google Glass Enterprise Edition” versiyası orijinal modellə müqayisədə təkmilləşdirilib: kameranın təsvir ölçüsü 5 meqapikseldən 8 meqapikselədək artırılıb, Wi-Fi sürətləndirilib, avtonom iş vaxtı 8 saatadək artırılıb, məhsuldarlıq yüksəldilib. Şirkət nümayəndələrinin sözlərinə görə, indi “ağıllı” eynəyi taxmaq daha rahatdır. Video yazılan zaman çəkilişi bildirən qırmızı diod işığı yanmağa başlayır.
Qeyd edək ki, “Google Glass” eynəyi ilk dəfə 2011-ci ildə təqdim olunub. Rəsmi təqdimat 2012-ci ilin ortalarında “Google” tərtibatçılarının konfransında baş tutub.
“Google Glass” eynəyinin başlıca xüsusiyyətlərindən biri istifadəçinin gözü qarşısında 640x360 piksel təsvir ölçüsünə malik bərkidilmiş ekrandır ki, bu da “Google” şirkətinin qiymətləndirməsinə görə, təxminən 2,5 metr məsafədə olan yüksək təsvir ölçülü 25 düymlü ekrana bərabərdir. 
Quraşdırılmış 5 meqapikselli kamera 720p yüksək təsvir ölçülü videonu yazmağa imkan verir. Məlumat və əlavələrin saxlanılması üçün istifadəçi qurğudakı 16 giqabaytlıq yaddaşın 12 giqabaytından yararlana bilər. Akkumulyatorun enerjisi adi gərginlikdə bir gün kifayət edir, lakin bəzi funksiyalar (məsələn, videonun yazılması) enerjidən daha sürətli istifadə edir.
Qurğu Wi-Fi və Bluetooth standartlı simsiz rabitə modulları ilə təchiz edilib. Bluetooth şəbəkəsi vasitəsilə eynəyin smartfonla birlikdə işləməsi mümkün olur.
S.S.
www.oxu.az
"

"“Samsung Wind-Free” ilə yayın istisini komfortlu sərinliklə keçirinNəhayət ki, yay gəldi. İstilər düşür, hava qızır, bizim ən başlıca köməkçimiz kondisioner isə artıq bir müddətdir ki, istirahətsiz işləyir. Təəssüf ki, bir çox kondisioner modellərində optimal dərəcədə soyuq hava kütləsinin daimi təmin edilməsi mümkün olmadığından biz tez-tez soyutma dərəcəsini azaltmaq, kondisioneri söndürmək, sonra isə yandırmaq məcburiyyətində qalırıq. Bu da öz növbəsində kondisionerin tam güclə işləməsinə baxmayaraq, yetərincə sərinlətməməsindən, və ya otağın hədsiz dərəcədə soyudulmasından baş verir. Belə bir şəraitdən ən çox gecə saatlarında əziyyət çəkirik, temperatur dəyişikliyi üzündən tez-tez oyanırıq.
Yeni Wind-Free™  sistemli “Samsung” kondisionerləri bu əziyyətə son qoydu. Yeni split sisteminin iş prinsipi iki pilləli soyutma prosesi üzərində qurulub. İlk növbədə otağın bütöv sahəsi Fast Cooling sürətli soyutma rejimində soyudulur, bu da o deməkdir ki, indi evinizin soyumasını saatlarla gözləmək lazım gəlməyəcək. Sonra isə siz idarəetmə pultunun köməyi ilə, kondisioneri daimi temperaturun qorunub-saxlanmasını təmin edən “küləksiz” Wind-Free rejiminə keçirirsiniz. 
Beləliklə, siz spit sisteminin ayarlarını dəyişmədən daim komfortlu hava şəraitindən həzz alırsınız. Amma Wind-Free-nin unikallığı onun iqlim balansı yaratmaq qabiliyyətindən deyil, soyudulmaya yeni innovativ “küləksiz” yanaşmasından irəli gəlir . Bəs bu yenilik nədən ibarətdir? Soyuq hava kütləsi 21000 mikroskopik məsamədən bərabər şəkildə paylanır və siz, demək olar ki, soyuq havanın hərəkətini hiss etmirsiniz. İndi kondisioner üstünüzə soyuq hava püskürmür və sizə, sadəcə, sərinlikdən həzz almaq qalır. Yeni texnologiyanın adı da buradan ilhamlanıb “küləksiz” - Wind-Free. 
Bundan əlavə, yeni kondisionerlərdə xüsusi “üç bucaq” konstruksiyadan istifadə edilib. Genişləndirilmiş hava qəbuledicisi, daha böyük ventilyatoru və v-formalı yönləndiriciləri sayəsində  bu konstruksiya daha böyük həcmdə hava kütləsini soyutmağa imkan yaradır. Qeyd etmək lazımdır ki, bu cür konstruksiya, soyuq hava kütləsinin daha böyük əraziyə paylanmasını təmin edərək, otağın ayrı-ayrı hissələrini deyil, bütöv sahəsini soyudur. 
Yeni 8 qütblü rəqəmsal invertorun  əvvəlki modellərlə müqayisədə otaq sahəsini 43% daha sürətli soyutmasına baxmayaraq, Wind-Free kondisionerləri olduqca qənaətcildirlər.  İnvertor texnologiyası adi modellərdən 32% daha az elektrik enerjisi sərf edərək, tələb olunan temperaturu uzun müddət davamlı yanıb-sönmədən təmin edir. Bu səbəbdən invertorlu kondisionerlər həm uzunömürlüdürlər, həm də daha sakit və effektiv işləyirlər.  
Yeni kondisionerlər tam gigiyenikdir və nəfəs aldığınız havanın daim təmiz və sağlam qalmasını təmin edirlər. Antibakterial örtüklü Easy Filter Plus filtri toz hissəciklərini, zərərli çirkləndiriciləri və allergenləri üzərində toplayır, Virus Doctor isə havanı 99%-ə qədər viruslar və bakteriyalardan təmizləyir.  Easy Filter Plus-un xarici korpus üzərində yerləşməsi, onun rahat şəkildə təmizlənib, yenidən yerinə quraşdırılmasını asanlaşdırır.  
Yeni sistem tam şəkildə innovativ bir həll olduğundan, kondisioner Wi-Fi modulla təchiz olunub. Sadəcə, Smart Home  əlavəsini smartfonunuza yükləyərək, siz harada olmağınızdan asılı olmayaraq, kondisionerin funksiyalarını tənzimləyə bilərsiniz.  Bununla da, evdə olmayanda da split sistemi aktivləşdirə bilərsiniz. 
“Samsung” kondisionerləri haqda daha ətraflı məlumatı “BakuElectronics” mağazalar şəbəkəsindən ala bilərsiniz.
www.oxu.az 
"

"Yeni “ağıllı” bilərziklər nümayiş olunub“Huawei” şirkəti yeni “Band 2” və “Band 2 Pro” “ağıllı” idman bilərzik modellərini təqdim edib. Onlar ürək döyüntüsünü, sürət, məsafə və istiqaməti ölçmək imkanına malik “FitBit” qurğularının tipik rəqibi hesab olunur.   
Oxu.Az ICTnews-a istinadən xəbər verir ki, bilərziklər orqanizmdə oksigen səviyyəsini, onun əzələlərə ötürülməsini ölçür. Ölçmənin dəqiqliyi 95 faiz təşkil edir. “Pro” modelində müstəsna olaraq yuxunun və nəfəsin keyfiyyətinin izlənilməsi üçün “TruSleep” funksiyası quraşdırılıb. Həmçinin, qurğu qaçış üçün “GPS” və “Running Сoach” ötürücüsünə malikdir. Ürəkdöyünmənin monitorinqi hər iki qurğuda fasiləsiz aparılır, hədəfi seçərək müxtəlif fəaliyyət növlərinin bu parametrə təsir göstərməsini təhlil etmək olar.  
Bildirilir ki, “ağıllı” bilərziklər müxtəlif məşqlərin fiziki hazırlıq səviyyəsinə təsirini göstərən və məşqlərdən sonra bərpa üçün tələb olunan vaxtı qiymətləndirən “Training Effect” funksiyası ilə təchiz ediliblər. Qurğular suyun altında 5 atmosfer təzyiqə davamlıdır.
Smartfon qoşulan zaman bilərziklər qurğu proqramı kimi işləyir və bildirişləri, xəbərdarlıqları və mətnli məlumatları göstərir. Qiymət və satışların başlanma müddəti barədə məlumat verilmir.
L.Ə.
www.oxu.az 
"

"Xilasediciləri barmaq izi ilə çağırın! “Apple” istifadəçiləri xilasetmə xidmətini barmaq izi ilə gizli şəkildə çağıra biləcəklər. 
Oxu.Az lent.az-a istinadən xəbər verir ki, “Apple” şirkəti bu prosedurun patentini əldə edib.
Əgər 911 xidmətini yığmaq mümkün deyilsə, o zaman bu üsul qaçılmaz olacaq. “Əgər insan cinayətkarın baxışları altındadırsa, barmağını ekranda müəyyən ardıcıllıqla və təzyiqlə gəzdirdikdə, kömək çağıra bilər”, - deyə “Apple”ın patentlə bağlı açıqlamasında bildirilir.
Qeyd olunur ki, funksiya sistemə giriş parollarından yan keçməklə proqramlaşdırıla, istifadəçinin yeri barədə müvafiq orqanları məlumatlandıra, “iPhone”dan avtomatik olaraq səs və ya video göndərə bilər.
L.Ə.
www.oxu.az 
"

"Çində beş min haker həbs olunub Son dörd ay ərzində Çində şəbəkədə şəxsi məlumatların oğurlanması işi ilə bağlı 5 min nəfərə yaxın haker saxlanılıb. 
Oxu.Az lent.az-a istinadən xəbər verir ki, burada söhbət şəxsi məlumatların hakerlər tərəfindən sındırılmasından və oğurlanmasından gedir.
Qeyd edilən müddət ərzində Çinin hüquq-mühafizə orqanları bütün ölkə üzrə keçirilən xüsusi əməliyyatlar nəticəsində 1800-dən artıq işin araşdırmasını yekunlaşdırıb.
Qurumun yaydığı məlumata əsasən, çox vaxt məlumatların sızmasının mənbəyi iri şirkətlərin və ictimai təşkilatların əməkdaşları olurlar.
L.Ə.
www.oxu.az 
"

"Çin “WhatsApp”ı blokladıÇin hökuməti “WhatsApp” messencerini qismən bloklayıb.
Oxu.Az lent.az-a istinadən xəbər verir ki, istifadəçilər bir-birinə foto və video göndərə bilmirlər.
Nəşr yazır ki, bloklanmanın təşəbbüskarı ölkə hökuməti olub. Kibertəhlükəsizlik sahəsində çalışan mütəxəssislər xəbəri təsdiqləyiblər. Onların dediyinə görə, bu, dövlət internet filtrlərinin fəaliyyəti nəticəsində yaranıb.
“WhatsApp” nümayəndəsi məsələyə şərh verməkdən imtina edib.
Qeyd edək ki, Çin sosial şəbəkələrə qısqanc münasibəti ilə seçilən ölkələrdəndir. “Google”, “Flickr”, “Dropbox”, “Facebook”, “Twitter”, “YouTube” və qismən “Vikipediya” Çində bloklanıb. Vətəndaşlar bunların Çin analoqundan istifadə edir.
L.Ə.
www.oxu.az 
"

"Havadakı zərərli birləşmələri müəyyənləşdirən smartfon yaradılıb“AGM X2” smartfonunun rəsmən satışa çıxarılma müddətinin qeyri-müəyyən qalmasına baxmayaraq, insayderlər “MWC 2017” sərgisində nümayiş olunan qurğu haqqında məlumatları bölüşməkdə davam edirlər. Smartfon ikili ön kameraya havada uçan üzvi birləşmələrin (VOC) tərkibini monitorinq və təhlil etməyə imkan verəcək texnologiya ilə təchiz ediləcək.
Oxu.Az bu barədə  ICTnews-a istinadən xəbər verir.
Elektron Xəbər Xidməti “AndroidInsider” resursuna istinadən yazır ki, bu maddələrin yüksək səviyyədə olması ölümlə nəticələnməsə də, ümumilikdə insan səhhətinə təsir göstərməklə başağrıları, süstlük və s. yaradır. Belə birləşmələrə, məsələn, karbohidrogen, aldehid, spirt, keton və terpentinlər aid edilir. 
Bundan başqa, internetdə “AGM X2” smartfonunun arxa panelində adi “IP68” əvəzinə “MIL-STD-810G” yazısına rast gəlinən şəkilləri yayılıb. Bu, ABŞ Silahlı Qüvvələrində istifadə olunan xüsusi hərbi standartdır. Bu isə o deməkdir ki, qurğu ekstremal yüklənmə şəraitinə davamlıdır, qeyri-standart vəziyyətlərdə və yüksək temperaturlarda istifadə oluna bilər.
Smartfonun akkumulyator tutumunun 6 min milliamper/saat təşkil edəcəyi gözlənilir. Bu göstərici “AGM X1” qurğusunda 5400 milliamper/saata bərabər olub. 
L.Ə.
www.oxu.az 
"

"BTRİB MMC-yə çevrildi“Bakı Telefon Rabitəsi” İstehsalat Birliyi (BTRİB) yenidən təşkil olunub və adını dəyişib.
Oxu.Az-ın məlumatına görə, APA-Economics “Vergilər” qəzetinin xüsusi buraxılışında yer alan elana istinadən xəbər verir ki, BTRİB yenidən təşkil olunaraq və adını dəyişərək “Bakı Telefon Rabitəsi” MMC-yə çevrildiyini elan edib.
Qeyd edək ki, müəssisə Nəqliyyat, Rabitə və Yüksək Texnologiyalar Nazirliyinin tabeliyində fəaliyyət göstərir.
E.Ə.
www.oxu.az
"

"Azərbaycanda yeni televiziya kanalı açıla bilərAzərbaycan Milli Elmlər Akademiyası Bakıxanov adına Tarix İnstitutu yeni televiziya kanalının açılmasını təklif edib.
Oxu.Az Trend-ə istinadən bildirir ki, prezident İlham Əliyevin fərmanı ilə təsdiq edilmiş “Azərbaycan Respublikasının milli iqtisadiyyat perspektivi üzrə Strateji Yol Xəritəsi” və Azərbaycan Milli Elmlər Akademiyasının (AMEA) prezidenti Akif Əlizadənin “AMEA-da əqli mülkiyyətin yaradılması, qorunması və istifadəsi prosesinin təkmilləşdirilməsi ilə bağlı bəzi tədbirlər haqqında” sərəncamı ilə əlaqədar AMEA-nın Bakıxanov adına Tarix İnstitutu tərəfindən təkliflər hazırlanıb və institutun Elmi Şurasının iclasında səsləndirilib.
İnstitut direktoru, akademik Yaqub Mahmudovun sədrliyi ilə keçirilən Elmi Şuranın iclasında Türkiyə, Rusiya və digər ölkələrdə olduğu kimi, Azərbaycanda da “Tarix” adlı yeni televiziya kanalının açılması, institut nəzdində “Sənədli filmlər studiyası”nın yaradılması təklif olunub və institutun Azərbaycanın təhsil müəssisələri ilə əməkdaşlığının genişləndirilməsi qərara alınıb.
Ü.Ş.
www.oxu.az
"

"İKT məhsul və xidmətlərinin satış həcmi 3,5 trilyon dollara çatacaq “Gartner” analitik şirkəti 2017-ci ildə dünya informasiya-kommunikasiya texnologiyaları (İKT) məhsul və xidmətlərinin satış həcminin 3,5 trilyon dollar təşkil edəcəyini proqnozlaşdırır. Bu, 2016-cı ildə qeydə alınan göstəricidən 2,4 faiz çoxdur.
Oxu.Az ICTnews-a  istinadən yazır ki, şirkət analitiklərinin qənaətinə görə, rəqəmli dünya biznesi müasir biznesin inkişafına böyük təsir göstərir. Proqram təminatı, xidmətlər və intellektual mülkiyyətin birləşdiyi çoxlu yeni məhsul kateqoriyaları yaranır. Onlar “Əşyalar interneti, “Blocchain”, intellektual kompüterlər kimi yeni texnoloji platformalara əsaslanır və bu platformalar bazarda artım amilinə çevrilir.
Proqnozlara görə, cari ildə korporativ proqram təminatının satışı 7,6 faiz artaraq 351 milyard dollara çatacaq. Məhz proqramlar rəqəmli biznesdən qazanc götürməyə imkan verir və yeni funksiyalarla təchiz edilən kompüter və yeni proqramlara tələbatı artır. Analitiklər qeyd edir ki, təkcə “SaaS” əlavələrindən deyil, “bulud” İT idarəetmə vasitələrindən (ITOM) istifadə genişlənir.
Həmçinin, bu il qurğuların (masaüstü və mobil fərdi kompüterlər, klaviaturalı planşetlər, telefonlar) satış həcmi 3,8 faiz artaraq 654 milyard dollar təşkil edəcək. Bundan əlavə, İT xidmətlərinin satışının 3,1 faiz yüksələrək 922 milyard dollara, rabitə xidmətlərinin 0,3 faiz artaraq 1,378 trilyon dollara çatacağı gözlənilir. 
L.Ə.
www.oxu.az 
"

"Yeni model “iPhone” istehsalında texniki problem yaranıb Yeni model “iPhone” istehsalçısı texniki problemlərlə üzləşib. 
Oxu.Az lent.az-a istinadən xəbər verir ki, ABŞ-ın “Wall Street Journal” nəşri bu haqda məlumat yayıb. “Apple” şirkətinin smartfonu OLED displeylə təchiz ediləcək.
Bu, LED və LCD ekranlardan onunla fərqlənir ki, öz şəxsi rəngi ilə işıq saçır, piksellərin rənginin işıqlanması ilə deyil. Bunun üçün də OLED pikselləri “emissive” və ya “işıqlanan” adlandırılır. 
Displeyin parlaqlığına piksellə nəzarət olunur, LED/LCD ekranlarda isə belə funksiya yoxdur. 
“Apple” mütəxəssisləri “Home” düyməsinin OLED displeylə birləşməsində problemlə üzləşiblər. Belə ki, bu OLED ekran bütün qabaq paneli tutur. “TouchID” skaneri orqanik işıq diodu səbəbindən işləməyən vəziyyətdə qalır.
L.Ə.
www.oxu.az 
"

"Smartfona baxarkən yıxılıb öldü-VİDEOÇinin Anhoy vilayətinin Suçjou şəhərinin sakini telefona həddən artıq maraq göstərdiyindən ölüb.
Oxu.Az lent.az-a istinadən xəbər verir ki, 20-25 yaşlı qız əlində cihazla yerüstü keçiddən düşərkən pilləkəndən yıxılıb və başı yerə dəyib.  
Şahidlər təcili tibbi yardım çağırıblar. Qızı təcili olaraq xəstəxanaya aparıblar. Ancaq onun həyatını xilas etmək mümkün olmayıb. O, komaya düşüb və səhəri gün vəfat edib. 

L.Ə.
www.oxu.az 
"

"Azərbaycanda robotlar vasitəsilə əməliyyatlar aparıla bilərBakı Ürək Mərkəzində Azərbaycanda ürək xəstəliklərinin profilaktikasında, erkən diaqnostikasında və açıq ürək əməliyyatlarının icrası sahəsində əldə olunmuş nailiyyətlərə həsr olunan mətbuat konfransı keçirilib.
Oxu.Az-ın APA-ya istinadən məlumatına görə, tədbirdə öncə ürək xəstəliklərinin profilaktikası, erkən diaqnostikası və açıq ürək əməliyyatlarının icrasına həsr olunmuş videoçarx nümayiş etdirilib.
Əhalinin tibbi maarifləndirilməsində mətbuatın rolunu yüksək qiymətləndirən Ürək və Sağlamlıq Cəmiyyətinin sədri, millət vəkili, Respublika Müalicəvi Diaqnostika Mərkəzinin Elmi-tədqiqat və tibb işləri üzrə direktor müavini Rəşad Mahmudov qarşıdan gələn 22 iyul Milli Mətbuat Günü münasibətilə media təmsilçilərini təbrik edib. 
R. Mahmudov Ümumdünya Səhiyyə Təşkilatının statistikasına əsasən, dünyada ölüm və əlilliyin səbəbləri sırasında ürək-damar xəstəliklərinin ilk yerdə olduğunu, dünyada hər doğulan 1000 uşaqdan 10-12-də ürək-damar qüsurları olduğunu qeyd edib. Onun sözlərinə görə, Azərbaycanda ölüm və əlilliyin səbəbləri sırasında da ürək-damar xəstəlikləri 57,8 faizlə ilk yerdədir.
Dünyada və Azərbaycanda ürək-damar cərrahiyyəsinin tarixindən bəhs edən Ürək və Sağlamlıq Cəmiyyətinin sədri ölkədə bu sahədə ciddi uğurlar əldə olunduğunu söyləyib: “Bu gün Azərbaycanda olmasa da, dünyada robotlar vasitəsilə ürək cərrahi əməliyyatları keçirilir. 
Gələcəkdə robotlar vasitəsilə ürək əməliyyatlarının artması gözlənilir. Azərbaycanda belə əməliyyatın olmamasının səbəbinə gəlinə, düşünürəm ki, bu gün bunun yeganə səbəbi maliyyədir. Xəstə üçün bu, astronomik qiymətdir. İcbari tibbi sığortanın tətbiqindən sonra bu, mümkün olar. Bu gün, sadəcə, belə aparatlara illik xidmətin dəyəri 2 milyon dollardır. Gələcəkdə icbari tibbi sığortanın tətbiqindən sonra Azərbaycanda robotlar vasitəsilə belə əməliyyatların aparılması mümkün ola bilər. Ancaq inanın ki, heç bir robot insan qədər bacarıqlı ola bilməz. Sadəcə, həkim başqa bir otaqda oturub, digər otaqda robot vasitəsilə xəstə üzərində belə əməliyyat apara bilər"".
Azərbaycan Kardiologiya Cəmiyyətinin sədr müavini,  S.M.Abdullayev adına Elmi-Tədqiqat Kardiologiya İnstitutunun şöbə müdiri, professor Tofiq Cahangirov dünyada 40 yaşdan yuxarı hər 5 nəfərdən birinin ürək çatışmazlığından əziyyət çəkdiyinin nəzərə çatdırıb. T. Cahangirov ürək-damar xəstəliklərinin müalicəsində profilaktika və ilkin mərhələdə müayinənin böyük əhəmiyyət daşıdığını vurğulayıb.
E.Ə.
www.oxu.az
"

"“Ağıllı” parçadan idman geyimi hazırlanacaqHarvard Universitetinin alimləri geyim istehsalı üçün istifadə oluna biləcək “ağıllı” parça hazırlayıblar. Əlavə cihazların quraşdırılmadığı parça öz-özlüyündə böyük cihaz şəklindədir.
Oxu.Az ICTnews-a istinadən xəbər verir ki, geyim üçün parçanın yeni hazırlanma texnologiyası haqqında tədqiqat “Advanced Materials Technologies” nəşrində dərc edilib. “Ağıllı” parça iki gümüşü keçirici parça qatı arasında yerləşən silisium qatından ibarətdir. Silisiumun keçiricilik qabiliyyəti gümüşü parçadan dəfələrlə azdır və belə birləşmə tutumlu cihaz yaradır. Cihaz hərəkətə nəzarət edərək iki elektrod arasında elektrik sahəsində enerjinin saxlanılmasında baş verən dəyişiklikləri qeydə alır. Parça dartılan zaman silisium qatı nazikləşməyə, parçanı ötürən qatlar isə yaxınlaşmağa başlayır.  
Məlumata görə, texnologiyanın sınaqları mərhələsində ekspertlər tərəfindən əlcək hazırlanıb. Cihaz təkcə idman göstəricilərini deyil, hər barmağın nə dərəcədə əyilməsi daxil olmaqla, əl hərəkətlərini qeydə alıb. Alimlər qeyd edir ki, parçadan idman geyimi və xəstələrə nəzarət üçün geyim hazırlamaq mümkündür.
S.S.
www.oxu.az

 
"

"“iPhone 8”-in yeni görüntüsü yayıldı - VİDEOUzun müddətdir haqqında söz-söhbətlər gedən “iPhone 8” modelinin yeni videosu yayılıb.
Oxu.Az day.az-a istinadən xəbər verir ki, görüntülərdə “iPhone 8” modelinin kamerasının şaquli istiqamətdə olması və “home” düyməsinin olmaması açıq-aydın görünür.
Qeyd edək ki, ənənəyə uyğun olaraq bu il “iPhone”nin 7s və 7s plus modeli çıxmalıdır. Bir neçə ay öncə yayılan məlumatlarda “iPhone 8”-in təqdim ediləcəyi bildirilib və hətta şəkilləri də verilib. Lakin builki “iPhone” modeli ilə bağlı yeni iddialar səsləndirilib. İddialara görə, “iPhone”nun builki modeli 10-cu ildönümü münasibəti ilə “iPhone X” olacaq. 

S.S.
www.oxu.az
"

"“Apple” əlavə və faylları parolla mühafizə edəcək“Apple” şirkəti “iOS” əməliyyat sisteminin idarəetməsi ilə işləyən qurğuların təkmilləşdirilmiş məlumat mühafizə sistemi üzərində çalışır. Yeni interfeys əlavələrdən və onlarda saxlanılan fayllardan istifadə üçün fərdi parolların quraşdırılması imkanını nəzərdə tutur.
Oxu.Az ictnews.az-a istinadən xəbər verir ki, texnologiya istifadəçilərin fərdi məlumatlarının üçüncü şəxslərin qeyri-qanuni müdaxiləsindən mühafizəsinə imkan verəcək. Bloklama funksiyasının işi tibbi xarakterli informasiyanın olduğu əlavə nümunəsində təsvir edilir.
Məlumata görə, ABŞ istehsalçısı proqramların əlavə mühafizə üsulu qismində istifadəçinin sifətini skan etməklə onun şəxsiyyətini təsdiq edəcək ikifaktorlu yoxlama funksiyasının tətbiqini planlaşdırır. Müvafiq texnologiya artıq şirkətin sərəncamındadır və onun “iPhone 8” smartfonunda tətbiqi ehtimal olunur.
Bildirilir ki, hazırda əlavələrin parolla mühafizə funksiyası “iOS” mühitində geniş yayılmayıb. Belə imkan, adətən, yalnız bank proqramları, eləcə də, bəzi mətnli redaktor funksiyaları ilə nəzərdə tutulur. “iOS” üçün parol quraşdırmağa imkan verən yeganə əlavə “Qeydlər” proqramıdır.
S.S.
www.oxu.az
"

"Görmə və eşitməni bərpa edəcək beyin implantı hazırlanırİnsanlara eşitmə və görmə qabiliyyətini qaytara biləcək müasir texnologiyalar, adətən, hissiyyat orqanlarının bərpasına yönəlib. Lakin ABŞ-ın Rays Universitetinin mütəxəssisləri başqa yol seçərək  informasiyanı kənar qurğulardan qəbul etdikdən sonra məlumatları emal edən və müəyyən beyin hissələrini stimullaşdırmaqla itirilmiş görmə və eşitmə qabiliyyətini bərpa edən “FlatScope” beyin implantı yaradıblar.
Oxu.Az ictnews.az-a istinadən xəbər verir ki, bu barədə “Hi-News” məlumat yayıb. 
ABŞ Müdafiə Nazirliyinin Qabaqcıl Müdafiə Elmi-Tədqiqat İşləmələri Agentliyinin (Defence Advanced Research Project Agency - DARPA) oxşar qurğuların yaradılması məqsədilə elan edilən müsabiqənin nəticəsi ötən həftə açıqlanıb. Tədqiqata 65 milyon dollara yaxın vəsait ayrılması nəzərdə tutulur. İlkin mərhələdə mütəxəssislərə 4 milyon dollar təqdim ediləcək. Bu məbləğ onlara görmənin bərpası üçün tədqiqatları və proqram aparat kompleksinin hazırlanmasını davam etdirməyə imkan verəcək.
Bildirilir ki, oxşar şəkildə işləyən müasir sistemlərin imkanlarının məhdud olmasına görə informasiyanın ələ keçirilməsinin, ötürülməsinin və emalının keyfiyyəti barədə danışmağa dəyməz.  Rays Universiteti laboratoriyasının əməkdaşları tədqiqatı yeni səviyyəyə çıxararaq yüz minlərlə, perspektivdə isə milyonlarla baş-beyin qabığı neyronuna birbaşa təsir göstərən neyrointerfeys yaratmağı planlaşdırırlar.
Hazırda layihə ilkin mərhələdə olduğuna görə sınaqların keçirilməsi barədə danışmaq tezdir. Lakin buna baxmayaraq, işlər aparılır və maliyyə ilə bağlı problemlərə rast gəlinmir.
S.S.
www.oxu.az
"

"Data Mərkəz Beynəlxalq İnformasiya Təhlükəsizliyi Standartı ilə təltif edilibAzərbaycan Respublikası Nəqliyyat, Rabitə və Yüksək Texnologiyalar Nazirliyinin nəzdində fəaliyyət göstərən “AzInTelecom” MMC dünya üzrə yüzdən artıq ölkədə fəaliyyət göstərən və sertifikatlaşdırma xidmətləri göstərən Norveçin “DNV GL” şirkəti tərəfindən həyata keçirilən müstəqil auditin nəticələrinə görə “ISO 27001” Beynəlxalq İnformasiya Təhlükəsizliyi Standartına layiq görülüb.   
Aktivində artıq “ISO 20000” sertifikatı olan “AzInTelecom” “ISO 27001” sertifikatı ilə informasiya təhlükəsizliyini və məlumat mübadiləsinin təkmilləşdirilməsini, eləcə də, idarəçilikdə şəffaflığı stimullaşdıracaq.  
Standartın xarakteristikasına əsasən, “AzInTelecom”un Data Mərkəzi və onun texniki imkanları informasiya təhlükəsizliyi standartlarına tam uyğundur. Bu o deməkdir ki, “AzInTelecom”un Data Mərkəzində yerləşdirilən məlumatlar kompleks təhlükəsizliklə təmin olunmaqla yanaşı, (24/7 rejimində fiziki və virtual təhlükəsizlik), sözügedən məlumatlara müştəri tərəfindən çıxış da avtomatlaşdırılaraq beynəlxalq standartlara uyğunlaşdırılıb. Eyni zamanda, beynəlxalq standart və prinsiplər biznes proseslərinin idarə olunmasına da şamil olunub.
“TIER III” beynəlxalq sertifikatlarına malik “AzInTelecom”un Data Mərkəzində “bulud” texnologiyalarına əsaslanan “İnfrastruktur xidmət kimi” (İaaS) həllər (virtual şəbəkə, virtual saxlama, virtual infrastruktur, “backup” və digər) təklif olunur. Büdcə xərclərinin optimallaşdırılması və idarəetmənin avtomatlaşdırılmasına yönələn  “İaaS” xidmətləri haqqında ətraflı məlumat əldə etmək üçün “www.datamerkezi.az” veb səhifəsindən istifadə edə bilərsiniz. 
“AzInTelecom” haqqında
Yeni nəsil telekommunikasiya şirkəti olmaq və müştərilərinə yüksək keyfiyyətli xidmət göstərməyi özünə hədəf seçən “Azerbaijan International Telecom (AzInTelecom)” şirkət strategiyasını nüfuz, etibarlılıq və şəffaflıq kimi fundamental dəyərlər əsasında formalaşdırıb. “AzInTelecom” MMC-nin 3 əsas fəaliyyət istiqaməti mövcuddur. 
1. Azərbaycan və xarici telekommunikasiya operatorları arasında beynəlxalq səs trafikinin mübadiləsinin təşkili.
2. Yeni yaradılmış Data Mərkəzi nəzdində “İnfrastruktur xidmət kimi” (IaaS) əsaslı xidmətlər.
3. Azərbaycan Respublikası ərazisində satışı, istismarı və istehsalı həyata keçirilən telekommunikasiya vasitə və qurğularının sertifikatlaşdırılması. 
Beynəlxalq səs trafikinin mübadiləsinin təşkili xidməti çərçivəsində Azərbaycan Respublikası ilə dünya ölkələri arasında səs trafiki mübadiləsinin yüksək keyfiyyəti və alternativliyi təmin edilir. Trafik mübadiləsinin optimallaşdırılması məqsədi ilə “AzInTelecom” MMC-nin  nəzdində yaradılmış IP əsaslı Beynəlxalq Kommutasiya Mərkəzi (IMS) beynəlxalq çıxış zənglərinin ən keyfiyyətli kanallarla yönləndirilməsini və marşrut seçiminin  təkmilləşdirilməsini, IP əsaslı səs kanallarının təşkilini və bütün ölkədaxili və beynəlxalq istiqamətlərdə alternativ ara bağlantını təmin edir.
İnfrastruktur xidmətləri “ISO 20000” və “Uptime İnstitute” tərəfindən “TIER III” sertifikatları ilə təltif olunan yeni yaradılmış regional Data Mərkəzi yerli və beynəlxalq qurumlara infrastruktur xidmətləri göstərməyə qadirdir (virtual şəbəkə, virtual saxlama, virtual infrastruktur, “backup” və digər).
Sertifikatlaşdırma xidmətlərinin   həyata keçirilməsi telekommunikasiya vasitələri və qurğularının texniki göstəricilərinin respublikanın qarşılıqlı əlaqəli telekommunikasiya şəbəkəsinin və beynəlxalq normativlərin tələblərinə cavab verməsi faktının müəyyən edilərək müvafiq səlahiyyətli icra hakimiyyəti orqanı tərəfindən “uyğunluq” sertifikatının verilməsindən ibarətdir. Bunun nəticəsində də keyfiyyətli, standartlara cavab verən avadanlıqların müəyyən edilməsində konsaltinq xidməti göstərmiş olur, bu isə daxili bazarda sağlam rəqabətin artmasına istehlakçıların hüquqlarının qorunmasına, müəssisə və təşkilatların fəaliyyətinə lazımi şəraitin yaradılmasına kömək edir.
“AzInTelecom” və onun xidmətləri haqqında ətraflı məlumat əldə etmək üçün “www.azintelecom.az”  və “www.datamerkezi.az” veb saytlarından istifadə edə bilərsiniz. 



www.oxu.az 
"

"“Facebook”da sıralama dəyişdi, bir nömrəli ölkə artıq Hindistandır“Facebook”da ən çox istifadəçisi olan ölkələr və şəhərlərdə dəyişmələr var. Birinci sırada olan ABŞ, Hindistandan gələn hücum ilə ikinci sıraya keçdi.
Oxu.Az fins.az-a istinadən xəbər verir ki, bu barədə Webrazzi məlumat yayıb. 
Hindistan 241 milyon istifadəçi ilə birinci sıraya keçərkən ABŞ-ın “Facebook”da 240 milyon istifadəçisi var.
“Facebook” 2017-ci ilin əvvəlindən bəri ABŞ və Hindistanda böyüməyə davam etdi. Ancaq təqdim edilən hesabata görə Hindistandakı böyümə ABŞ-ın iki qatıdır.
Hindistanda istifadəçi sayında son altı ayda 27 faizlik (+50 milyon istifadəçi) bir böyümə yaşanarkən bu nisbət ABŞ-da, sadəcə, 12 fazilik (+26 milyon istifadəçi) oldu.
Hindistandakı bu böyüməyə nəzərən ölkənin ümumi əhali sayı ilə müqayisədə sosial media istifadəçilərinin sayı olduqca aşağıdır. Ölkənin yalnız 19 faizi aktiv sosial media istifadəçisidir. Bununla müqayisədə ABŞ-ın 73 %-i aktiv sosial media istifadəçisidir.








Məlumatları ətraflı araşdırdığımızda Hindistandakı böyümənin cəmiyyətin hər seqmenti üçün bərabər olmadığını görürük. Hindistandakı “Facebook” istifadəçilərinin təxminən 75 faizi cinsiyyətini kişi olaraq bildirib. Bununj əvəzində ABŞ-dakı qadın istifadəçilərin nisbəti 54 faizdir.
Hindistanın istifadəçiləri ümumi olaraq gənclərdən ibarətdir. Ölkənin gənc əhalisinin çox olduğu düşünülərsə, bu, təəccüblü deyil.
Ümumi olaraq nəzər saldıqda Hindistanın hələ böyümə və inkişaf sahəsi mövcuddur. Gələcək illərdə mobil istifadənin yayılması və internetin əlçatan olması ilə bu nisbətlərdə daha böyük dəyişmələr görə bilərik.
S.S.
www.oxu.az
"

"“WhatsApp”dan daha bir yenilikPopulyar “WhatsApp” messenceri öz əlavəsində “YouTube” videolarını dəstəkləməyə başlayacaq. 
Oxu.Az lent.az-a istinadən xəbər verir ki, tərtibatçılar gizli imkanlara malik yeni funksiyanın sınaqlarına başlayıblar. 
Bu isə keçid olmadan dərhal messencerin özündə populyar video hostinqdə videoya baxmaq imkanıdır. Yeni funksiyanı artıq əlavənin 2.17.40 versiyasında istifadə etmək mümkündür. Videoçarxlar birbaşa olaraq əlavədə açılır və “WhatsApp” istifadəçilərinin əlavə proqramlardan istifadə etmək işini asanlaşdırır. 
Bu beta versiyanın istifadəçiləri “YouTube” çarxını fasiləsiz istifadə edərək bu videonun pəncərəsinin həcmini dəyişə, onu tam bağlı və ya tam həcmli ekranlı rejimdə göndərə də biləcəklər. Ancaq bu funksiya hələlik ancaq iOS əməliyyat sistemi ilə işləyən, “iPhone 6” cihazlarından başlayaraq daha yuxarı versiyalarda istifadə üçün yaradılıb. 
“Android” və ya “Windows Phone” əməliyyat sistemi ilə işləyən cihazlar hələlik yeni imkanlardan istifadə edə bilməyəcəklər. 
L.Ə.
www.oxu.az 
"

"Yeni alqoritm robotlara əşyaları fərqləndirməyə kömək edəcəkBraun və Dyuk universitetlərinin mütəxəssisləri robotların görmə, o cümlədən üçölçülü obyektləri tanımaq qabiliyyətini təkmilləşdirmək üçün üsul təklif ediblər. Alimlər alqoritm üzərində iş barədə “2017 Robotics: Science and Systems Conference” konfransında məlumat veriblər.
Oxu.Az ICTnews-a istinadən bildirir ki, robotlardan insana gündəlik işlərdə kömək üçün istifadəsinə əsas maneə onları üçölçülü obyektləri insanların gördüyü kimi görməyi öyrətməyin çətin olmasındadır: əşyaları ilk baxışdan, onların qarşısı başqa obyektlərlə qismən örtülsə belə, istənilən rakursdan tanımaq.
Mütəxəssislər alqoritm hazırlayaraq ona təxminən 4 min üçölçülü mebel əşyası modelini öyrədiblər. Onların hər biri “LEGO” kubiklərini xatırladan həcmli təsvir elementlərindən ibarət olub. Funksionallığına görə müxtəlif oxşar modelləri müqayisə edən alqoritm onları kateqoriyalara bölərək, məsələn, stul və ya şkafa məxsus xüsusiyyətləri ayırıb.
Məlumata görə, alqoritmin işi yuxarıda qeyd edilən 10 növ mebelin ona tanış olmayan 908 modeli üzərində sınaqdan keçirilib. O, obyektin dərəcəsini 75 faiz dəqiqliklə müəyyənləşdirə bilib.
Tədqiqat müəlliflərinin sözlərinə görə, onlar tərəfindən təklif olunan texnologiya hazırkı mövcud ən yaxşı alqoritmlərlə müqayisədə əşyaları üç dəfə tez tanıyır və az səhvlərə yol verir. Bununla belə, mütəxəssislər qeyd edir ki, alqoritm insan kimi əşyaları görərək müəyyənləşdirməsi üçün çoxlu təkmilləşdirmə işlərinə ehtiyac duyur.
L.Ə.
www.oxu.az
"

"İki ekranlı “Meizu” smartfonu təqdim ediləcəkİstehsalçılar yeni flaqmanın təqdimatının 2017-ci ilin iyul ayının sonunda baş tutacağını bəyan ediblər.
“Meizu” nümayəndələri jurnalistlərə “Pro7” smartfonunun təqdimatına dəvətnamələr göndəriblər. Təqdimat bu ayın 26-da baş tutacaq. 
Oxu.Az Life.ru-ya istinadən xəbər verir ki, bu barədə GSMArena məlumat yayıb. 
Daha öncə flaqmanın ikinci ekranının da olacağına dair məlumat yayılmışdı. Həmin ekran qurğunun qapağı altında əsas kameradan aşağıda yerləşəcək. Əlavə displeyin yardımı ilə istifadəçilər arxa kamera vasitəsilə də selfie edə, oyunlar oynaya və hətta onlara gələn bildirişləri nəzərdən keçirə biləcəklər.  
Bundaa başqa, insayderlər, devaysın MediaTek Helio X30 prossesoru bazasında işləyəcəyini bildiriblər. 
S.S.
www.oxu.az
"

"NASA: Marsa insan göndərmək üçün pulumuz yoxdurNASA-nın hazırki maliyyələşmə səviyyəsində agentliyin Marsa insan göndərməsi proqramı çətin ki, təyin edilən vaxtda – iyirmi birinci əsrin otuzuncu illərinin ortalarına həyata keçirilsin.
Oxu.Az-ın xəbərinə görə, bu barədə  bu barədə NASA-nın pilotlaşdırma proqramları üzrə departamentinin rəhbəri Bill Qerstenmayer deyib.
O bildirib ki, ABŞ-ın Milli Aeronavtika və Kosmos İdarəsinin “Qırmızı planetə” missiya göndərmək üçün sadəcə pulu yoxdur.  
“Bizim büdcə ilə bağlı ciddi problemlərimiz var”, - NASA nümayəndəsi deyib.
Qerstenmayer qeyd edib ki, büdcənin əsas hissəsi SLS raketi və “Orion” kosmik aparatına sərf edilib, bu səbəbdən NASA-nın Marsın səthinə enmək üçün aparatın hazırlanmasına lazımi vəsaiti qalmayıb.
S.B.
www.oxu.az
"

"“iPhone 8”in kamerasının əsas xüsusiyyəti açıqlandı“Apple” şirkətinin mühəndisləri “iPhone 8” smartfonunun kamerasının funksionallığını artıracaq üçölçülü lazer skanetmə sisteminin yaradılması üzərində çalışırlar.
Oxu.Az AZƏRTAC-a istinadən xəbər verir ki, qurğunun əsas kamerasında əlavə reallıqla işdə təsvir dərinliyinin ölçülməsini, eləcə də çəkilişin sürətli avtomatik fokuslamasını təmin edəcək vertikal rezonatorlu səthi şüalanma lazerindən (VCSEL) istifadə olunacaq.
Məlumata görə, lazer şüalanma mənbəyindən, obyektiv, sensor və prosessordan ibarətdir. Sistemin qiyməti hər smartfon üçün 2 dollar təşkil edəcək.
Bununla belə, şirkət mühəndislərinin “3D” lazer skanetmə sistemi üzərində işi “iPhone 8” modeli satışa çıxarılanadək başa çatdıra biləcəklərinə əminlik yoxdur. Yeni sistemin 2018-ci ildə işıq üzü görəcəyi gözlənilir.
S.B.
www.oxu.az
"

"“Elektron imza” sertifikatlarının sayı açıqlandıMəlumat Hesablama Mərkəzinin Milli Sertifikat Xidmətləri Mərkəzi tərəfindən cari ilin 6 ayı ərzində istifadəyə verilmiş “Elektron imza” sertifikatlarının sayı 10582-yə çatıb.
Bu barədə Oxu.Az-a Məlumat Hesablama Mərkəzindən məlumat verilib.
Onlardan dövlət qurumlarının payına 3.440, fiziki şəxslərin payına 2.582, hüquqi şəxslərin payına isə 4.560 “Elektron imza” sertifikatı düşür. Son bir ayda istifadəyə verilmiş “Elektron imza” sertifikatlarının sayı isə 3 minə yaxın olub. Yəni, 2017-ci ilin təkcə iyun ayında verilən 2736 “Elektron imza” sertifikatının 534-ü dövlət qurumlarının, 622-si hüquqi şəxslərin, 1580-i isə fiziki şəxslərin payına düşür.
“Elektron imza” sertifikatlarının istifadəyə verildiyi gündən cari ilin 1 iyul tarixinədək olan statistikaya əsasən, dövlət qurumları üzrə 69.422, fiziki şəxslər üzrə 19.792, hüquqi şəxslər üzrə isə 21.584 olmaqla, ümumilikdə 110.798 “Elektron imza” sertifikatı istifadəyə verilib.
Bundan əlavə, məntiqi olaraq elektron imza vasitəsilə həyata keçirilmiş əməliyyatların sayı da artmaqda davam edir. Belə ki, bu günə qədər dövlət qurumları tərəfindən toplam 18.858.500, hüquqi və fiziki şəxslər üzrə toplam 4.777.203 olmaqla, ümumilikdə 23.635.703 autentifikasiya və elektron imza əməliyyatı aparılıb. 2017-ci ilin ilk 6 ayı ərzində isə aparılan əməliyyatların ümumi sayı 5.782.910 olmuşdur ki, bu da ümumi aparılmış əməliyyatların təqribən 24.47%-i deməkdir. Onlardan dövlət qurumlarının payına toplam olaraq 4.062.106, hüquqi və fiziki şəxslərin payına isə toplam 1.720.804 autentifikasiya və elektron imza əməliyyatı düşür.
www.oxu.az
"

"İlk “LED” kinoteatr ekranı təqdim olunub“Samsung Electronics” şirkəti dünyanın ilk işıq diodlu (LED) kinoteatr ekranını nümayiş etdirib. “Samsung Cinema Screen” adlanan qurğunun diaqonal üzrə ölçüsü 10,36 metr, təsvir ölçüsü 4096х2160 təşkil edir. Ekranın parlaqlığı standart kinoteatr proyektorlarının göstəricilərini 10 dəfə (500 kd/m2 50 kd/m2 nisbətində ) üstələyir. “Samsung Cinema Screen” qurğusunun nümayiş etdirdiyi təsvir parlaq rəngləri və kontrastlığı ilə seçilir. 
Oxu.Az ICTnews-a istinadən xəbər verir ki, yeni qurğu hazırda kino avadanlıqlarının qiymətləndirilməsi üçün tətbiq edilən mövcud “DCI” spesifikasiyalarını xeyli geridə qoyur. Cənubi Koreyanın “Lotte Cinema” kino şirkəti ilə birlikdə hazırlanan “Samsung Cinema Screen” ekranı “High Dynamic Range” texnologiyasını dəstəkləyir.
“LED” ekran Cənubi Koreya kinoteatrlarında uğurla sınaqdan keçirilib.

 
L.Ə.
www.oxu.az 
"

"İDC: Robotlar bazarı 2021-ci ildə 230 milyard dollara çatacaq2022-ci ildə robot bazarının 237 milyard dollara çatacağını düşünən “Tractica” şirkətinin ardınca İDC şirkəti də bu sahədə öz proqnozlarını açıqlayıb. 
Oxu.Az lent.az-a istinadən xəbər verir ki, cari ildə uçan pilotsuz aparatlar, həmçinin müvafiq aparat təminatı, proqram təminatı və xidmətlər də daxil olmaqla, robot satışları 97,2 milyard dollara çatacaq. Bu, 2016-cı ilin göstəriciləri ilə müqayisədə 17,9 faiz çoxdur. 
İDC şirkətində gözləyirlər ki, yaxın illərdə robot bazarı daha tez böyüyəcək. Daha dəqiq desək, gözlənilir ki, 2021-ci ildə orta illik artım 22,8 faiz təşkil edəcək. Əgər bu proqnoz özünü doğrultsa, qeyd edilən müddətin sonuna bu bazar pul nisbətində 230,7 milyard dollara çatacaq. 
L.Ə.
www.oxu.az 
"

"Bezdirici reklam SMS-ləri telefonunuza necə gəlir və ondan necə qurtulmaq olar? – VİDEOOxu.Az xəbər verir ki, ARB TV reklam mesajlarının telefonlarımıza necə yol tapması haqda araşdırma aparıb.
Şirkətlərin kampaniyalar zamanı öz müştərilərini məlumatlandırmağı normal hesab olunur. Bunu edən zaman səhvə yol verilməməlidir. Endirim xarakterli SMS-lərin yaşından, vəziyyətindən asılı olmayaraq hər kəsə göndərilməsi düzgün deyil.

Sakin: “Gündə 10 dəfə endirimlə bağlı mesajlar gəlir”.
Sakin: “Reklam mesajları tez-tez gəlirdi. Artıq bezmişdim. Mobil operatora yaxınlaşıb ləğv etdim”.
Sakin: “Gün ərzində 10-a yaxın boş-boş SMS-lər gəlir. Nə qədər “stop” yazıb göndərsən də, xeyri olmur”.
Elxan Məmmədli (marketinq və satış üzrə direktor): “Nömrəni seqmentləməlidirlər, yaş qruplarına bölünməlidirlər. İstənilən proqramçıya müraciət eləsələr, bunu bacarar. Necə ki, biz eləmişik. Bizdə müştərilərin anket formalarını dolduranda artıq onların yaş qruplarına uyğun doldururuq”.
Reklam tipli SMS-lərin təkcə müştərilərə deyil, yaşından asılı olmayaraq, hamıya göndərilməsi qanunla qadağan olunsa da, buna əməl edilmir. Mağazaların telefon nömrələrini necə əldə etməsi isə başqa problemdir.
Telekomnukasiya haqqında qanuna edilən dəyişikliyə əsasən, operator və provayder yalnız reklam verici ilə bağlanan müqavilə əsasında reklam yayımlaya bilər. Abunəçiyə istənilən vaxtda reklamdan imtina etməsi və ya yalnız arzuladığı reklamı yayımlaması üçün imkan yaradılmalıdır. Əks təqdirdə operator və provayder məsuliyyət daşıyır.
E.Ə.
www.oxu.az
"

"“Vertu” tarixə qovuşdu – VİDEO“Vertu” şirkəti Böyük Britaniyada yerləşən istehsal bölməsini ləğv etmək məcburiyyətində qalıb.

Oxu.Az xəbər verir ki, bu barədə İKT.lent.az İxbt.com saytına istinadən məlumat verir. 

Məlumata əsasən, buna səbəb maliyyə problemləridir. 
Markanın hazırkı sahibi istehsalı xilas etmək cəhdləri göstərib, ancaq onun tərəfindən təklif edilən plan və 1,9 milyon funt sterlinq şirkətin müflis olması ilə bağlı məhkəmə işinə baxan hakimin anlayış nümayiş etdirməsinə səbəb olmayıb.
Bu da olduqca məntiqlidir. Nəzərə alınmalıdır ki, şirkətin büdcə defisiti 128 milyon funt sterlinq təşkil edir. Çox güman ki, istehsalı dayanan “Vertu” tarixə qovuşacaq. 
Qeyd edək ki, “Vertu” şirkəti 1998-ci ildə təsis edilib və əvvəldən lüks “Nokia” şirkətinin istehsalı olan marka telefonlar olub. 2012-ci ildə Finlandiya istehsalçısı “Vertu”nu satmaq məcburiyyətində qalıb. O zamandan bəri “Vertu”nun sahibi bir neçə dəfə dəyişib. Sonuncu dəfə bu, ötən ilin mart ayında baş verib. 

N.О.
www.oxu.az
"

"Dünyada ən nazik oyun noutbuku təqdim edildi – FOTO“Asus” şirkəti “ROG Zephyrus” adlı noutbukunun satışına başlayıb. İstehsalçının bəyanatına görə, “ROG Zephyrus” qurğusu “Nvidia GeForce GTX 1080” qrafik kartı ilə təchiz edilmiş ən nazik oyun noutbukudur. Qurğunun qalınlığı 16,9 mm-dir. Müqayisə üçün, “MacBook Pro” noutbukunun qalınlığı 15,5 mm-dir.
Oxu.Az ICTnews Elektron Xəbər Xidmətinə istinadən xəbər verir ki, yeni noutbuk “Intel Core i7-7700HQ” prosessoru, 1920x1080 piksel təsvir ölçülü 15,6 düymlük diaqonallı displey və “Nvidia G-Sync” adaptiv sinxronlaşdırma texnologiyası ilə təchiz edilib.
“ROG Zephyrus” noutbukunun əsas özəlliklərindən biri “Active Aerodynamic System” adlı soyutma sistemidir. Noutbuk işlək vəziyyətdə olduqda sözügedən soyutma sistemi hava axınını artıran və daha yaxşı soyutmağa imkan verən xüsusi hava dəliyi açır.
Klaviatura eyni anda 30-dək toxunuşu “tanıyır” və “Aura RGB” arxa işıqlandırıcısı ilə təchiz edilib. Sensor idarəetmə klaviş blokundan sağ tərəfdə yerləşir.
“ROG Zephyrus” noutbuku, həmçinin “Thunderbolt 3” və “USB 3.1” interfeysləri tərəfindən istifadə edilən “USB-C” konnektoru və 4 ədəd “USB 3.1” portu ilə təchiz edilib. Cihazın çəkisi təxminən 2,2 kq-dır.
512 QB-lıq SSD daşıyıcı ilə təchiz edilmiş “ROG Zephyrus GX501VI-XS74” modelinin qiyməti 2699 dollar təşkil edir. Müqayisə üçün, yüksək konfiqurasiyaya malik  “MacBook Pro” noutbuku  2799 dollara təklif edilir.











E.Ə.
www.oxu.az
"

"“Samsung Galaxy J5”-lə harada olmağınızdan asılı olmayaraq, əla şəkillərdən həzz alın!Tezliklə çoxumuz səbirsizliklə gözlədiyimiz və hazırlaşdığımız istirahətə çıxacağıq. Hər kəs tətilə gedərkən minimum sayda, ən lazımi əşyaları götürmək istəyir. Fotoaparatla gəzmək və tanımadığınız insanlardan şəklinizi çəkməyi xahiş etmək, sonra bütün axşamı çəkdiyiniz şəkilləri smartfona köçürüb, axır ki, bundan sonra səhifənizdə yerləşdirmək... Belə istirahəti kim istəyər ki?! Hamımız tətildən xoş xatirələrlə qayıtmaq və öz sevincimizi yaxınlarımızla sosial şəbəkələr vasitəsilə anında bölüşmək arzusundayıq.
Qarşılayın, yeni “J (2017)” seriyasının təmsilçisi, eyni anda iki 13 MP-li kamera ilə təchiz olunmuş “Samsung Galaxy J5”. Zərif, tam metalik korpusla və 2.5D möhkəmləndirilmiş şüşə ilə örtülmüş 5.2 Super AMOLED HD displeylə birgə yeni smartfon keyfiyyətli və müasir kameralara malikdir. Bu qiymət seqmenti arasında belə keyfiyyətli şəkil çəkmək qabiliyyətinə malik smartfona çox nadir hallarda rast gəlmək olar.  Yeni kameraların sirri təkcə MP-lərdə deyil. Burada mühüm rolu işıq qüvvəti, optika və şəkil emalı alqoritmləri oynayır. Əsas kamera korpusun arxa panelində yerləşir və çıxıntısızdır.  Bu kamera təsvir detallarının dəqiqliyini (“yayılmış” şəkil effektinin aradan qaldırılmasını) təmin etmək üçün daha çox işıq toplama qabiliyyəti olan, yaxşılaşdırılmış optika ilə təchiz olunmuşdur.  
Hətta zəif işıqda belə qüsursuz şəkillər əldə etməyə icazə verən bu xarakteristika F/1.7 aperturası adlandırılır. Kameranın istifadəsi də olduqca rahat və başadüşüləndir. Kameranın istifadəsində əlavə komfortu yaradan, displey boyunca yerinin sizə uyğun dəyişilməsi mümkün olan “çəkim” düyməsidir. İndi “çəkim” düyməsi hər zaman “əlinizin altında” olacaq! 

“Samsung Galaxy J5”-in frontal kamerası, qiymətləri daha üstün olan smartfon modellərinin çəkdiyi selfilərdən heç də geri qalmayan şəkillər çəkməyə imkan verir. Kamera təkmilləşdirilmiş F/1.9 diafraqması üzərində işləyir. Diafraqma təsvirin ən bədii aləti sayılır, diafraqmanın “ölçüsünü” tənzimləyərək və istənilən obyekt üzərində  diqqəti cəmləyərək, şəkildə “vurğunun” hansı detala edilməsinə fotoqraf özü qərar verir. F/1.9 aperturası LED-flaşla bir yerdə, hətta zəif işıqda belə daha dəqiq detalizasiyalı parlaq və dəqiq şəkillər çəkməyə imkan yaradır. 
Xüsusi olaraq yeni frontal kameranın çoxsaylı lazımlı funksiyalarını qeyd etmək vacibdir ki, bunlardan biri PALM Selfie funksiyasıdır. İndi kimdənsə sizin şəkilinizi çəkməsini xahiş etməyə ehtiyac yoxdur, arzuladığınız fotonu bir saniyə içində özünüz də çəkə bilərsiniz. Əlavə çətinlik yaşamadan, sadəcə, kameraya “əlinizin içini” göstərmək yetərlidir. Kamera bu jesti “çəkmək” komandası kimi qəbul edib, bir göz qırpımında şəkilinizi çəkəcək. Bundan əlavə, əgər siz selfinizdə olduğunuz mənzərənin tam gözəlliyi ilə əks olunmasını istəyir və ya dostlarınızla kollektiv şəkil çəkdirirsinizsə, “Samsung Galaxy J5”-lə bundan asan istək yoxdur. Geniş bucaqlı (panorama)  selfi funksiyası sayəsində bütün dostlarınız kadra düşəcək. Yeni, şəklin üzərində düzəliş etmə imkanı funksiyası sayəsində isə siz kollektiv şəkilləri həm birinci dəfədən istədiyiniz kimi çəkə biləcəksiniz, həm də dostlarınız razı qalacaq. 
Böyük həcmdə şəkillərin sistemdə saxlaması üçün smartfon 16QB daxili  yaddaşla təchiz olunub. İstədikdə, microSD kartın köməyi ilə bu rəqəmi 256 QB-a qədər artırmaq olar.  

Sizə aid fotoşəkillərin ancaq sizin seçdiyiniz yaxınlarınızla bölüşülməsi üçün “Galaxy J5” smartfonu barmaq izi skareni ilə təchiz olunub.  Sizin məlumatlarınız hər zaman qorunma altında olacaq, hətta tətildə belə! 
Yenilənmiş və zərif “Samsung Galaxy J5(2017)” harada olmağınızdan asılı olmadan ən yaxşı yol yoldaşınızdır!  Yeni “J” seriyalı smartfonları artıq: “BakuElectronics”, “İrshadTelecom”, “KontaktHome”, “Maxi.az” və “Soliton” mağazalar şəbəkəsində əldə etmək olar. 
*Diqqət! “Samsung” smartfonlarını alarkən mütləq orijinallıq holoqramına nəzər yetirin.
www.oxu.az
"

"Avstriya və Azərbaycan mobil imzanın tətbiqi üzrə əməkdaşlığı genişləndirirAvstriya ilə İKT sahəsində əməkdaşlıq çərçivəsində Nəqliyyat, Rabitə və Yüksək Texnologiyalar Nazirliyinin Məlumat Hesablama Mərkəzinin nümayəndə heyəti Vyana şəhərinə səfər edib.
Nazirlikdən Oxu.Az-a verilən məlumata görə, səfər zamanı Avstriya Federal Katibliyi, Rəqəmsal Avstriya Təşkilatı, Federal Kompüter Mərkəzi, Avstriya Texnologiyalar İnstitutu və digər müvafiq qurumların rəhbərləri ilə görüşlər keçirilib.
Görüşlərdə əsas müzakirə mövzusu mobil hökumət və mobil imzanın tətbiqi imkanları, təhlükəsizliyi və qarşılıqlı tanınması olub. Qeyd edilib ki, 2018-ci ildən etibarən Azərbaycan vətəndaşlarına veriləcək yeni nəsil şəxsiyyət vəsiqələri mobil hökumətin və mobil imzanın geniş tətbiqini zəruri edir. Bu baxımdan, ölkəmizdə hər iki elektron hökumət komponentinin - mobil hökumət və mobil imzanın tətbiqinin Avstriya ilə qarşılıqlı əməkdaşlıq çərçivəsində sürətləndirilməsi qərara alınıb. 
Səfər çərçivəsində elektron hökumətin inkişafı, elektron xidmətlərin qiymətləndirilməsi, elektron şəxsiyyət vəsiqəsi, açıq hökumət məlumatları sahəsində təcrübə mübadiləsi də müzakirə olunub. Müzakirələr zamanı avstriyalı mütəxəssislər nazirlik tərəfindən elektron imzanın tokenlərdə daşınması və sadələşdirilmiş istifadə qaydasının tətbiqini uğurlu təcrübə kimi qiymətləndiriblər.
Qeyd edək ki, səfər nazirlik ilə Avropa İttifaqının birgə həyata keçirdiyi “Azərbaycan Respublikasında elektron xidmətlərin inkişafının gücləndirilməsi” layihəsi çərçivəsində baş tutub.
Məlumat üçün bildirək ki, Azərbaycan və Avstriya artıq 25 ildir ki, bütün sahələrdə əməkdaşlıq edir. İki ölkə arasında iqtisadi əlaqələr “İqtisadiyyat, kənd təsərrüfatı, sənaye, texnika və texnologiya sahələrində əməkdaşlıq üzrə Qarışıq Komissiya”nın fəaliyyəti ilə tənzimlənir. Azərbaycan tərəfdən komissiyaya nəqliyyat, rabitə və yüksək texnologiyalar naziri Ramin Quluzadə rəhbərlik edir. Bu günə qədər Azərbaycan və Avstriya hökumətləri arasında 40-dan çox ikitərəfli müqavilələr imzalanıb.
S.S.
www.oxu.az
"

"Öləndən sonra internet hesabınızın aqibəti necə olacaq? - ARAŞDIRMAHazırda, demək olar ki, əksəriyyətimizin “Facebook”, “Apple”, “Gmail”, “Instagram” hesabı var. Bəs biz dünyadan köçəndən sonra istifadəçisi olduğumuz hesabların aqibəti necə olacaq?
Oxu.Az Sherg.az-a istinadən Türkiyə mətbuatının internetin ölümümüzdən sonrakı şərtləri haqqında araşdırmasını təqdim edir.
Bu məsələnin mətbuatda gündəmə gəlməsində və hər kəsi düşündürməsində payı olan hadisəni xatırlatmasaq, olmaz. Belə ki, Almaniyada 15 yaşlı bir qızın qatarın altında qalaraq həyatını itirməsindən sonra qızın ailəsi baş verənləri yaxından araşdırmaq üçün övladının aktiv hesablarını incələmək istəyir. Ancaq ailə qızlarının sosial şəbəkə hesablarına hələ də daxil ola bilməyib. Göstəricilər, parollar hələ də ölən qızın özünə aiddir və ailəsinə verilmir.
Öləndən sonra məlumatlarınızın sahibinin kim olacağı çox adi bir sualdır. Göstəriciləriniz kimin əlinə düşə, kimlər profillərinizi əldə etməyi tələb edə bilər?
Alman qız göstəriciləri haqqında heç bir şey deməsə də, “Facebook” şirkəti şəxsi məlumatlarını ailəsinə açmağın qızın rəfiqələrinin hesablarının məxfiliyini pozacağını irəli sürür. Bu mövqeyi nümayiş etdirən yeganə texnologiya firması “Facebook” deyil. Eyni şəkildə “Apple” da ölən insanın məlumatlarını gizli saxlamağı üstün tutmuşdu.
Əlbəttə, texnologiya firmaları boş dayanmırlar və bu mövzudakı suallara necə cavab verəcəklərini düşünməklə məşğuldurlar. Budur, öncül veb xidmətlərinin ölümlə bağlı məlumat prinsipləri...
Qeyd etdiyimiz kimi, “Facebook” bu məsələdə olduqca ehtiyatlı addım atır. Ölən adamın hesabı bağlanılır və ya bir “anı hesabı”na çevrilir. Bu, etibarlı bir ölüm sənədi ilə təmin olunur və sənəd “Facebook”  tərəfindən yoxlanır. Bütün bunları reallaşdırmaq üçün ölənin səlahiyyət verilmiş bir yaxınının olması kifayətdir.
“Facebook” kimi, “Twitter” də hesabı tam olaraq silməyə icazə verir. Ancaq “Twitter” bunu yalnız hesab sahibinin edə biləcəyini istifadə şərtlərində açıq şəkildə bildirir.
“Google”un bu sahədə çalışan yaxşı bir sistemi var. Şəbəkə “Inactive Account Manager” vasitəsilə digər şəbəkələrə nisbətdə bir qədər fərqli işləyir.
“Google” burada hesab açıb-açmadığınızı, “Gmail”i istifadə edib-etmədiyinizi və s. izləyir. Hesabınız müəyyən müddət qapalı qaldıqda, əvvəlcədən sadaladığımız ünvanlara sizin sözlərinizdən ibarət olan bir mesaj göndərilir.
Eynilə “Microsoft” da əhatəli hesab ötürmə prinsiplərinə sahibdir. “Microsoft Next of Kin Process” proqramı çərçivəsində etibarlı sənədlərə malik bir insan, bu məlumatları və artığını istəyə bilər:
• “E-poçt”lar və əlavə fayllar
• Nömrələrin siyahıları
• Ünvan dəftərləri kimi göstəricilər sizə çatdırılsa da, hesabın parolu sizə verilmir. Bəzi istifadəçilər bu vəziyyətdən dolayı ruh düşkünlüyünə uğrayır, çünki ölən şəxsin kompüteri bağlı qalır.
“Apple” öləndə belə istifadəçilərinin gizliliyinə olduqca diqqət edir. Bir “Apple” istifadəçisi öldükdə, rəsmi olaraq hesabı və istifadəçiyə lisenziyalı hər şey ölür. Bu, musiqilərin, filmlərin, fotoşəkillərin və daha çox məlumatın məhv olması deməkdir. Bunları “Apple”in əlindən geri almaq üçün məhkəmə qərarı lazımdır.
Bəzi qeyri-rəsmi mənbələrə görə, “itunesstoresupportapple.com” ünvanına müraciət etməkdə fayda var.
“Steam” şəbəkəsi şəxsi göstəricilərlə bağlı bəyanat verməsə də, hesabınızın haqqını kimsəyə satmayacağınızı və ya transfer edə bilməyəcəyinizi də açıq şəkildə bildirir. “Steam”ə görə, yazılma “lisanslanır” və “satılmır”. Bu səbəbdən yazılımlar haqqında sahiblik iddia edə bilməzsiniz. Yəni ölən adamın parolunu bilmirsinizsə, oyunların hamısı silindi deməkdir. Belə vəziyyətdə “Steam”in istifadəçi dəstəyindən kömək istəyib, hesab sahibinin öldüyünü desəniz, daha pis olar. Çünki bu halda hesab sahibinin öldüyünü söyləyərək, “Steam”in hesabı bağlamasını təmin etmiş olursunuz.
Nə etməli?
Parol idarəçiləri bu məsələdə ən yaxşı həll olaraq qarşımıza çıxır. “Lastpass”, “Dashlane”, “Passwordbox”  kimi parol rəhbərləri, fövqəladə hallar və ani ölümlər üçün xüsusi parol paylaşma funksiyaları təqdim edirlər.
L.Ə.
www.oxu.az 
"

"Sabunla yuyula bilən smartfon satışa çıxarılırSabunla yuyula biləcək unikal “Fujitsu Arrows M04” smartfonu təqdim edilib. 
Oxu.Az lent.az-a istinadən xəbər verir ki, tərtibatçı şirkət öz məhsulunu məhz belə təqdim edir. Belə imkan mobil cihazın yüksək müdafiə səviyyəsindən irəli gəlir.
“Fujitsu Arrows M04”-ü yarım saat müddətinə mayeyə salmaq qorxulu deyil. Cihaz üçün yarım metrlik hündürlükdən düşmək də böyük təhlükə yaratmır. Mobil cihazın ekranını qabyuyan vasitələrlə parlayana qədər təmizləmək mümkündür. 
“Fujitsu Arrows M04” ekstremal şəraitdə havanın yüksək temperaturuna da dözməyə qadirdir. Cihazın displeyinin ətrafında metal çərçivə var ki, bu da müdafiəsini daha da möhkəmlədir. 
“Fujitsu Arrows M04” smartfonunun ekranının həcmi 5 düym təşkil edir. Onun 1,2 GHrs tezlikdə “Snapdragon 410” çipseti mövcuddur. Telefonun ümumi əməliyyat yaddaşının həcmi 2Gbt təşkil edir. Həmçinin smartfon 13,1 meqapiksel əsas və 5 meqapiksel əlavə kameralarla təchiz edilib.
Cihazın bu ilin iyulun 20-də satışa çıxarılacağı bildirilir. Onun qiyməti barədə isə heç bir açıqlama verilmir. 
L.Ə.
www.oxu.az 
"

"“Android” sistemi ilə işləyən qurğuları yoluxduran yeni təhlükəli virus peyda olub“McAfee” antivirus şirkəti “Android” sistemi ilə işləyən qurğuları yoluxduran yeni təhlükəli virusun peyda olması haqda xəbərdarlıq edib. Onlarla ölkənin ən nəhəng şirkətlərində kompüterlərin işini iflic etmiş “Petya” troyanından fərqli olaraq, yeni zərərverici proqram təminatı faylları şifrələmir, əksinə, onları istifadəçinin dostlarına göndərməklə hədələyir.
Oxu.Az ICTnews-a istinadən xəbər verir ki, “LeakerLocker” adlı şantaj edən virus “Android” sistemi ilə işləyən smartfondakı məxfi informasiyanın (“Chrome” brauzerində baxışların tarixçəsi, SMS və zənglər, “Facebook”da mesajlar, şəkillər, ünvan kitabçası və sairə) surətini çıxardıqdan sonra həmin məlumatları istifadəçinin bütün kontaktlarına göndərir. Qurbana tələb edilən məbləği ödəmək üçün 72 saat vaxt verilir.
“McAfee” şirkətinin məlumatına görə, “LeakerLocker” virusu “Google Play” mağazasında əlçatan olan “Wallpapers Blur HD” (5-10 min yüklənmə) və “Booster & Cleaner Pro” (1-5 min yüklənmə) proqramlarının arxasında maskalanır. İnternet nəhəngi bu vəziyyəti araşdırdığını bildirib.
Ekspertlər tələb olunan məbləği ödəməməyi tövsiyə ediblər, çünki hakerlərin maliyyələşdirilməsi yoluxma sayının çoxalması ilə nəticələnəcək. Bundan başqa, məxfi informasiyadan yenidən şantaj məqsədilə istifadə edilməməsinə dair heç bir zəmanət yoxdur.
L.Ə.
www.oxu.az
 
"

"Gözdən əlillər üçün mobil əlavə təqdim olunub“Microsoft” korporasiyası gözdən əlillər və zəif görən insanlar üçün gündəlik həyatda yardımçı rolunu oynayacaq “Seeing AI” mobil proqramını təqdim edib.
Oxu. Az ICTnews-a istinadən xəbər verir ki, işində kompüter təlimi alqoritmlərinin istifadə olunduğu əlavə insanları və onların emosiyalarını tanımağa, mətni oxumağa, pul əskinaslarını və sənədləri müəyyənləşdirməyə, məhsulların üzərindəki ştrix-kodlar haqqında informasiya öyrənməyə, fotoşəkilləri hiss etməyə imkan verir.
Məlumata görə, kamera üçün intellektual əlavə istifadəçiyə smartfonu qarşısında saxlayaraq ətrafdakı dünya haqqında informasiyanı dinləməyə şərait yaradır.
Vizual obrazların tanınması yenilik olmasa da, “Microsoft” texnologiyanı əhəmiyyətli dərəcədə təkmilləşdirib. Məsələn, gözü zəif görən istifadəçi kameranı sənədin üzərinə yönəldən zaman proqram ona kameraya bütün mətnin düşməsi üçün kadrın düzləndirilməsi ilə bağlı tövsiyələr verəcək.
“Seeing AI” prototipi ilk dəfə 2016-cı ilin martında “Build” konfransında nümayiş olunmasına baxmayaraq, proqramı iyulun 12-dən etibarən “App Store” mağazasından pulsuz yükləmək mümkündür.  
Hazırda əlavəni yükləmək imkanından ABŞ, Kanada, Hindistan, Honkonq, Yeni Zelandiya və Sinqapur istifadəçiləri yararlanır. Mütəxəssislərin sözlərinə görə, tezliklə, “Seeing AI” proqramını digər ölkələrdə də yükləmək mümkün olacaq.
“Microsoft” korporasiyası tərəfindən əlavənin “Android” əməliyyat sistemli qurğular üçün versiyasının buraxılacağı barədə məlumat verilmir.
L.Ə.
www.oxu.az 
"

"“WhatsApp” və “Twitter” hökumətdən müdafiə oluna bilmir“Electronic Frontier Foundation” şirkətinin əməkdaşları müxtəlif İT şirkətlərinin məlumatlarının hökumətdən müdafiəsi səviyyəsi ilə bağlı təhlil aparıblar. 
Oxu.Az lent.az-a istinadən xəbər verir ki, 26 müəssisənin qiymətləndirildiyi meyarlar hökumətlə əlaqədə şəffaflıq, istifadəçilər haqqında məlumatların üçüncü şəxslərə ötürülməsinə qadağa, ABŞ-da dövlət sorğularının qanuniliyinin yoxlanılması və dövlətin ölkə vətəndaşlarını izləməsinə şirkətin münasibəti sahəsində aparılıb. 
Təhlilin nəticəsinə əsasən, məlum olub ki, istifadəçilər haqqında məlumatların daha az müdafiə səviyyəsi “Microsoft” və “Google” korporasiyalarındadır. Bundan başqa, “Twitter” və “WhatsApp” şirkətləri də bu göstərici üzrə autsayderlər olub.
Mütəxəssislər “Adobe”, “Dropbox”, “Lyft”, “Pinterest”, “Uber” və “WordPress” kimi şirkətlərin istifadəçi məlumatlarının təhlükəsizliyini daha yüksək qiymətləndiriblər. 
L.Ə.
www.oxu.az 
"

"Çində süni intellekt şəhərciyi yaradılıbÇinin Xançjou şəhərində süni intellekt texnologiyalarının inkişafı sahəsində son nailiyyətlərin təmsil olunduğu şəhərcik istifadəyə verilib.
Oxu.Az ICTnews-a istinadən xəbər verir ki, ən böyük sərgilərdən hesab edilən şəhərcikdə 15 platformalı 90 müxtəlif layihə təmsil olunub. İştirakçılar yemək hazırlayan, rəqs edən və danışan robotlar, eləcə də, oyun platformaları və tədqiqat aparatları görmək imkanı əldə edəcəklər.
Layihə nümayəndələrinin sözlərinə görə, bu, tədqiqatlar üçün yaxşı bazadır və sərfəli maliyyə aktividir. Həmçinin, şəhərcik gənc istedadların yeni layihələrə cəlb edilməsi üçün yerə çevriləcək.
Qeyd edək ki, Xançjou Çinin informasiya texnologiyaları (IT) və süni intellekt texnologiyaları (AI) sahəsində ən qabaqcıl şəhərlərindən hesab olunur. Şəhərdə internet ticarəti və yüksək texnologiyalarla məşğul olan bir çox şirkətin ofisi yerləşir.  
L.Ə.
www.oxu.az 
"

"“Android”də “Təşviş düyməsi” aşkar edildi “Android 7.1” mobil əməliyyat sisteminin istifadəçiləri “təşviş düyməsi”ni aşkar ediblər. 
Oxu.Az lent.az-a istinadən xəbər verir ki, bu rejim dərhal təhlükəli əlavəni söndürməyə imkan verəcək.
Əldə edilən məlumatlara əsasən, bu rejim “geriyə” düyməsini 4 dəfə cəld sıxmaqla aktivləşir. Nəticədə istifadəçi əlavə söndürüləndən sonra dərhal əsas ekrana keçid alır. 
Öz növbəsində “Google” hələlik bu funksiyanı elan etməyib. “Təşviş düyməsi” sınaq mərhələsindədir. Bu isə o deməkdir ki, bu funksiya yalnız bəzi “Android” istifadəçilərinin istifadəsinə verilib. 
Xatırladaq ki, bundan əvvəl “Kasperski Laboratoriyası” “Android” istifadəçilərinə yeni virus barədə xəbərdarlıq edib. Bu virus kibercinayətkarların qurbanlarının pullarını mobil bank vasitəsilə hesablarından köçürür. 
L.Ə.
www.oxu.az 
"

"Simsiz şarj olunan ilk noutbuk-planşet buraxıldı“Dell” şirkəti dünyada simsiz şarjolunma texnologiyalı ilk transformer (planşet-noutbuk) hazırlayıb.
Oxu.Az lent.az-a istinadən xəbər verir ki, cihazın qiyməti 1200 dollardan başlayacaq.
Əlavə olaraq, simsiz klaviatura və onun “podstavka”sını 500 dollara əldə etmək mümkündür. Cihazı ayrıca həm planşet, həm də noutbuk kimi istifadə etmək olur.
Yeni məhsul “Core-i5-7Y54” prosessoru ilə təchiz olunub, 128 GB ümumi yaddaşa, 8 GB operativ yaddaşa malikdir və 12 ekran ölçülüdür.
L.Ə.
www.oxu.az 
"

"500 milyon smartfon təhlükə altındadır“Palo Alto Networks” şirkətinin mütəxəssisləri tərəfindən aşkar edilmiş yeni troyan “Android” mobil əməliyyat sistemi ilə işləyən 500 milyon smartfonu təhdid edir. “SpyDealer” troyan proqramı ən müxtəlif messencerlərdən fərdi məlumatları oğurlaya, həmçinin danışıqları yaza, SMS mesajları ələ keçirə və qurğunun kamerası ilə şəkillər çəkə bilir.
Oxu.Az ICTnews-a istinadən xəbər verir ki, zərərverici proqram təminatı “Google Play Store” vasitəsilə deyil, “GoogleService” və “GoogleUpdate” proqramları, həmçinin müxtəlif ictimai yerlərdə müdaxilə edilmiş “Wi-Fi” qoşulmalar vasitəsilə yayılır.
“SpyDealer” troyanı quraşdırıldıqdan sonra qurğuda yükləmələri, həmçinin simsiz qoşulmanın statusunu izləməyə başlayır. Troyan proqramı SMS mesajların köməyi ilə kənar serverdən idarəetmə komandaları ala bilər. Nəticədə troyan fərdi məlumatları, həmçinin telefon nömrəsi, IMEI, IMSI məlumatlarını, SMS və MMS mesajlarını, kontakt siyahısını, telefon zənglərinin tarixçəsini, coğrafi mövqe və cari “Wi-Fi” qoşulmaları haqda informasiyanı toplayaraq serverlərə göndərir. “SpyDealer” troyanı mesajları oğurlamaq üçün “Android” sisteminin “AccessibilityService” funksiyasından istifadə edir.
Bundan başqa, sözügedən troyan populyar messencerlərdən (WeChat, WhatsApp, Skype, Line, Viber, QQ, Tango, Telegram, Sina Weibo, Tencent Weibo), “Android” brauzerindən, “Facebook”un mobil tətbiqindən, “Firefox” və “Oupeng” brauzerlərindən, “QQ Mail”, “NetEase Mail”, “Taobao” poçt kliyentlərindən məlumatları oğurlayır. Həmçinin  müəyyən nömrədən telefon zənglərini qəbul edə, danışıqları yaza, smartfonun hər iki kamerasının köməyi ilə ekran görüntüləri və şəkillər çəkə bilər.
Troyan proqramı “Android 2.2.x- 4.4.x” əməliyyat sistemləri ilə işləyən qurğulara daha çox zərər vura bilər.
L.Ə.
www.oxu.az 
"

"“Google” robot-jurnalist layihəsinə sərmayə yatırdıBöyük Britaniyanın “Press Association” xəbər agentliyi “Google”dan robot-jurnalist layihəsi üçün 800 min dollardan çox maliyyə vəsaiti alıb.
Oxu.Az Lent.az-a istinadən xəbər verir ki, “Radar” adlanan layihə çərçivəsində xəbərləri robotların yazması nəzərdə tutulub. Robot jurnalistlərin ay ərzində yerli KİV üçün 30 mindən çox xəbər hazırlaya biləcəyi ehtimal edilir. Layihəyə 2018-ci ildə start veriləcək.  
Hazırda layihə üzərində 5 nəfər işləyir. Onlar açıq mənbələrdən alınan və tibb, kriminal, məşğuluq və digər sahələrə aid olan xəbərləri avtomatlaşdırmağa çalışır.
“Radar” yerli qəzet və saytların reklam və digər gəlirlərin azlığı şəraitində fəaliyyət göstərməsinə yardım edəcək. İnsanlardan tam imtina nəzərdə tutulmur, onlar xəbərləri redaktə etməyə davam edəcək.
S.S.
www.oxu.az
"

"“Kasperski Laboratoriyası” Rusiya kəşfiyyatına işləyir – İDDİA“Kasperski Laboratoriyası” Rusiya Federal Təhlükəsizlik Xidməti (FTX) üçün xüsusi texnologiyalar hazırlayıb və hakerlər barədə məlumatları kəşfiyyata təqdim edib.
Oxu.Az lent.az-a istinadən xəbər verir ki, bu barədə ABŞ-ın nüfuzlu “Bloomberg” agentliyi məlumat yayıb. Agentlik öz məlumatında aboratoriyanın rəhbəri Yevgeni Kasperskinin 2009-cu ildə şirkətin rəhbərliyinə göndərdiyi məktuba istinad edib. Məktubda FSB-nin “böyük xahişi” ilə aparılan məxfi layihədən bəhs olunur.
Söhbət nəinki haker hücumlarından müdafiə olunmaqdan, eyni zamanda, hakerlərin ünvanlarını müəyyən etməyə imkan verən proqram təminatının yaradılmasından gedir. Bu proqram sayəsində hakerlərin müəyyən olunmuş ünvanlarında hüquq-mühafizə orqanları və kəşfiyyat tərəfindən reydlər keçirilib.
Y. Kasperski bu proqramı şirkət əməkdaşlarından gizli saxlayıb. Lakin “Kasperski Laboratoriyası” kəşfiyyatla hər hansı əlaqəsinin olmadığını bəyan edib.
Qeyd edək ki, Tramp administrasiyası ABŞ dövlət qurumlarının “Kasperski Laboratoriyası”nın məhsullarından istifadəsini dayandırıb.
L.Ə.
www.oxu.az 
"

"“Facebook Messenger”də reklam yerləşdirmək mümkün olacaq “Facebook” messencerinin tərtibatçıları tezliklə proqramda kommersiya elanlarının yerləşdirilməsi funksiyasının istifadəyə veriləcəyini açıqlayıblar.
Oxu.Az ICTnews-a istinadən xəbər verir ki, bu barədə servisin rəsmi bloqunda deyilir.
Reklam messencerin dialoqlar arasında əsas tab-vərəqəsində yerləşdiriləcək. İstifadəçilər düyməni elanın üzərinə basmaqla dərhal şirkətin saytına keçə və ya nümayəndə ilə söhbətə başlaya biləcəklər.
Məlumata görə, reklam parametrləri smartfon ekranının ölçüsündən, eləcə də, saxlanılan dialoqların sayından asılı olacaq. Elanların yönləndirilməsi sistemi istifadəçi yazışmalarının məzmununu nəzərə almayacaq.
Reklamçıların yeni alətdən iyulun sonunadək yararlana biləcəkləri gözlənilir. Bununla yanaşı, funksiya dünyanın müxtəlif regionlarında tədricən istifadəyə veriləcək. 
Xatırladaq ki, “Facebook Messenger”də reklamın sınaqlarına 2017-ci ilin yanvarın sonunda başlanılıb. İlkin mərhələdə alətdən Avstraliya və Tailand istifadəçiləri yararlanmaq imkanı əldə edib.
L.Ə.
www.oxu.az 
"

"Cəlilabad rayonunun telekommunikasiya infrastrukturu yenilənirNəqliyyat, Rabitə və Yüksək Texnologiyalar Nazirliyinin “Aztelekom” Məhdud Məsuliyyətli Cəmiyyəti Cəlilabad rayonu ərazisində bir sıra yenidənqurma və genişləndirmə işlərini həyata keçirir.
Oxu.Az xəbər verir ki, rayonun mərkəzi və kənd elektron ATS-lərinin xətt şəbəkəsinin texniki normaya gətirilməsi, köhnə avadanlıqların istismardan çıxarılması, port tutumunun artırılması, yeni telefon çəkilişinin aparılması ilə bağlı işlər artıq yekunlaşmaq üzrədir.
Mərkəzdə yeraltı çəkilmiş 2100 metr zədələnmiş kabellər yeni kabellərlə əvəz olunaraq, abunəçi xətti normaya gətirilib.
Paralel olaraq kəndlərdə də işlər davam etdirilir. Günəşli kəndi istiqamətində rabitə xətlərinin texniki normaya gətirilməsi və əlavə 50 telefonun çəkilməsi üçün yeni xətt şəbəkəsinin tikintisi başa çatdırılıb. Əlavə olaraq mərkəzi küçədə abunəçilərə göstərilən xidmət keyfiyyətinin artırılması məqsədilə 200 yeni xətt şəbəkəsinin tikintisi başa çatdırılıb, mövcud abunəçilərdən əlavə 100 müştərinin yeni tikilmiş xəttə qoşulması təmin edilib.
Hazırda Günəşli kəndində rabitə xətt şəbəkəsində genişləndirmə və təmir işləri davam etdirilir.
Adnalı və Üçtəpə kəndlərində də şəbəkənin genişləndirilməsi və təmir-bərpa işləri aparılıb.
Bu müddət ərzində Muğan kəndində xətt şəbəkəsi genişləndirilərək 100 nömrə, Alar kəndində isə 50 nömrə artırılıb.
Qarazəncir kənd sakinlərinin müraciətləri nəzərə alınaraq, ərazidə 20 yeni telefon çəkilməsi üçün xətt şəbəkəsi çəkilib.
Hazırda Cəlilabad Telekommunikasiya Qovşağının xidməti ərazisi üzrə xətt şəbəkəsində nəzərdə tutulmuş təmir-tikinti işləri davam etdirilir.
Gələcəkdə “Aztelekom”un digər xidməti ərazilərində də şəbəkənin yenidən qurulması və genişləndirilməsi işləri aparılacaq.
L.Ə.
www.oxu.az 
"

"“Windows 10” sistemində böyük yenilənmə olacaqBu ilin sentyabrında “Windows 10” əməliyyat sisteminin növbəti böyük yeniləməsi (Fall Creators Update) təqdim ediləcək. İstifadəçiləri bir çox müxtəlif dəyişikliklər gözləyir, amma ən vacib dəyişiklik “Fluent Design System” adlı yenilənmiş istifadəçi interfeysidir.
Oxu.Az Azərtac-a istinadən xəbər verir ki, indiyədək “Windows 10” sisteminin test quraşdırmalarında istifadəçilər bəzi proqramlarda yeni interfeysin elementlərini görə bilirdilər, indi isə “Microsoft” bütün sistemin interfeysini dəyişir. Yaxın vaxtlarda çıxarılmış 16237 nömrəli quraşdırmada böyük miqdarda yenilik və düzəliş təqdim edilib, amma əsas diqqət “Windows Shell” və “Edge” brauzerinə yönəldilib.
“Windows 10” əməliyyat sistemi yüksək təsvir ölçülü ekranlar üçün optimallaşmayıb. Belə ekranlarda interfeys elementləri çox kiçik görünür, proqram pəncərələri isə aydın deyil. “Microsoft” tərtibatçıları yeni quraşdırmada bunları nəzərə alıblar və indi sistem təsvir ölçüsünü avtomatik təyin edəcək. İstifadəçi sazlamaları özü dəyişdirdiyi halda yeni parametrlərin işə düşməsi üçün konkret proqramı yenidən işə salmaq kifayətdir. Bundan əvvəl kompüteri yenidən yükləmək lazım idi.
L.Ə.
www.oxu.az 
"

"Regionlarda sürətli və keyfiyyətli internet olacaq“Aztelekom” MMC  “aztelekom.net” internet provayderinin resurs çatışmazlığının aradan qaldırılması, sürətli və keyfiyyətli internet xidmətlərinin təmin edilməsi məqsədilə yeni layihəyə start verib. 
Oxu.Az xəbər verir ki, layihəyə əsasən, şəbəkə infrastrukturunun yenilənməsi və ötürmə qabiliyyətinin yüksəldilməsi üçün daha müasir avadanlıqlar quraşdırılır. Artıq Sumqayıt, Salyan, Kürdəmir, Zaqatala və Ağsu rayonları üzrə   test işləri aparılıb və nəticəyə uyğun olaraq yeni avadanlıqlar quraşdırılır. 

Hazırda respublikanın 34 regionu üzrə işlər aparılır. 
Qeyd edək ki, yeni avadanlıqların quraşdırılması ilə əlaqədar olaraq internet xidmətində müvəqqəti dayanmalar müşahidə oluna bilər. 
Problem mütəxəssislər tərəfindən qısa müddətdə aradan qaldırılacaq.
L.Ə.
www.oxu.az 
"

"Dünya yeni kiberhücumlarla üzləşəcəkDünya şirkətlərinin yaxın vaxtlarda yenidən ciddi kiberhücumlarla üzləşəcəyi gözlənilir. Bu barədə “Kasperski laboratoriyası” antivirus şirkətinin infrastruktur təhlükəsizliyi biznesinin inkişafı üzrə direktoru Andrey Suvorov “RİA Novosti” agentliyinə müsahibədə bildirib.
Oxu.Az ICTnews-a istinadən xəbər verir ki, müasir sənaye şirkətlərinin informasiya texnologiyalarından asılılığı onları hakerlər üçün banklardan daha çox cəlbedici edir.
Ekspert qeyd edib ki, dünya kompüterlərini yoluxduran “WannaCry” və “Petya” virusları yalnız başlanğıcdır.
Onun sözlərinə görə, bu hadisənin başlanğıc mərhələsində olması səbəbindən demək mümkündür ki, bu, ilk cəhddir - sınaqdır.  “Yevgeni Kasperski “WannaCry” hücumunadək etdiyi çıxışlarda dəfələrlə bildirib ki, 2017-ci ildə fırıldaqçılıq kifayət qədər kədərli yenilik ola bilər.
Bundan başqa, “Kasperski laboratoriyası” nümayəndəsi vurğulayıb ki, artıq fırıldaqçılar üçün informasiyanı müştəri kartından və ya bank müxbir hesabından oğurlamaq əhəmiyyət kəsb etmir. Hazırda informasiya texnologiyalarından asılı olan müəssisənin fəaliyyətini qısa müddətə dayandıraraq pul tələb etmək kifayət edir. “Bu, fırıldaqçılığa görə şirkətə nə qədər ziyan dəyəcəyi barədə əvvəlcədən məlumatlı olan fırıldaqçılıq növüdür”, - A.Suvorov əlavə edib.
L.Ə.
www.oxu.az 

 
"

"“Skype”ın fəaliyyətində ciddi nasazlıq yaranıb“Skype” istifadəçiləri proqramın fəaliyyətində yaranan nasazlıqdan şikayətlənməyə başlayıblar.
Oxu.Az ICTnews-a istinadən bildirir ki, “Microsoft” korporasiyası problemin mövcudluğunu etiraf etmək məcburiyyətində qalıb.
Korporasiya nümayəndələrinin sözlərinə görə, əksər istifadəçilər qrup şəklində olan zənglərdə problemlərlə üzləşib, bəziləri dostlar siyahısına istifadəçilərin əlavə olunması zamanı ciddi yubanmalarla rastlaşıb. Həmçinin, istifadəçilər avtorizədə çətinliklərin yaranmasını və bildirişlərin göndərilməsinin qeyri-mümkünlüyünü qeyd ediblər.  
“Skype” şirkəti nasazlığa nəyin səbəb olması barədə açıqlama verməsə də, servisin işinin yaxşılaşdığını bildirir.
“Microsoft” korporasiyasının məlumatına görə, bəzi istifadəçilər problemlərlə üzləşməkdə davam edir.
Xatırladaq ki, iyunun 19-da “Skype” proqramının fəaliyyətində qlobal nasazlıq yaranmışdı. Messencerlə bağlı problemlər haqqında məlumatlar iyunun 20-21-dək sosial şəbəkələrdə yayılmaqda davam etmişdi.
2016-cı ilin martında proqramın işində daha bir qlobal nasazlıq baş vermişdi.
Ən böyük nasazlıq isə 2015-ci ilin sentyabrında qeydə alınıb. Altı saat davam edən problem Rusiya, ABŞ, Vyetnam, Yeni Zelandiya, Danimarka, Hindistan və digər əksər ölkələrin istifadəçilərini əhatə edib.
Qeyd edək ki, “Skype Technologies” şirkəti 2003-cü ildə isveçli Niklas Zennstrem və danimarkalı Yanus Friis tərəfindən təsis edilib. 2010-cu ildə sistem istifadəçilərinin sayı 660 milyon nəfərə çatıb. 2011-ci ildə “Microsoft” korporasiyası “Skype”ı  8,5 milyard dollara satın alıb. 
L.Ə.
www.oxu.az 
"

"İflic xəstələri ilə kompüter arasında əlaqə yaradan cihaz hazırlanıbİflic xəstəliyi keçirənlərin klaviaturada mətn yığması üçün xüsusi cihaz hazırlanıb. Məxsusi proqram təminatı iflic xəstəsinin beynini kompüterlə əlaqələndirməyə imkan verir. Aparatı hazırlayan ABŞ-ın Stenford Universitetinin alimləri təsdiq edirlər ki, cihaz iflicdən əziyyət çəkənlərin sözlərini böyük dəqiqlik və sürətlə kompüterə ötürməyə, displeydə mətn şəklində əks etdirməyə qadirdir.
Oxu.Az AZƏRTAC-a istinadən xəbər verir ki, iflic keçirənin beynini kompüterlə sözün daşıyıcısı olan sinir impulslarını ötürən kabel birləşdirir. Məxsusi yaradılmış alqoritmlər sayəsində xəstənin düşündüyü söz və ifadələrin monitorda mətnə çevrilməsi baş verir.
Cihazın köməyi ilə ünsiyyət qurmaq üçün o qədər də mürəkkəb olmayan qısamüddətli təlim keçmək lazımdır.
L.Ə.
www.oxu.az 
"

"“Kitayski” “iPhone 8” – VİDEO “iPhone 8”-in Çin variantının sınağının nümayiş olunduğu video “EverythingApplePro” YouTube kanalında yerləşdirib. 
Oxu.Az Lenta.ru-ya istinadən xəbər verir ki, smartfonun qiyməti 100 dollardır. 
Smartfon quraşdırılmış launçer Android 6 sistemi ilə çalışır, burada iOS interfeysi tamamən köçürülüb. 
Bloqer çin aparatını “iPhone 8” maketi ilə müqayisə edib. O, smartfonu sökərək, yalnız bir kameranın olduğunu göstərib. 
Yeni “iPhone”u “Apple”ın ənənəvi olaraq  payızda keçirilən təqdimatında görmək mümkün olacaq. Şayiələrə görə,  smartfon 5,8 düymlük 521 pikseldən çox olmayan OLED-displeyə sahib olacaq. Onun naqilsiz enerji adapteri da olacaq.


S.S.
www.oxu.az

"

"NATO Ukraynaya kiberdəstək verdi “NATO iyunun 27-də baş vermiş kiberhücumun təhqiqatını aparmaqda Ukraynaya kömək edir”.
Oxu.Az lent.az-a istinadən xəbər verir ki, bunu Ukraynada səfərdə olan NATO-nun baş katibi Yens Stoltenberq Kiyevdə keçirdiyi mətbuat konfransında deyib.
“Son günlər biz Ukraynaya kibermüdafiə üçün müasir avadanlıqlar verdik və bu günlərdə baş vermiş kiberhücumun yaxşı araşdırılması üçün hökumət qurumlarına yardım edirik”, - deyə baş katib söyləyib.
Ukrayna prezidenti Pyotr Poroşenko isə genişmiqyaslı kiberhücumun Rusiya tərəfindən təşkil olunduğunu bildirib. O qeyd edib ki, kibertəhlükəsizlik sahəsində əməkdaşlıq Ukrayna-NATO əməkdaşlığının əsas istiqamətidir: “Kiberhücumlar hibrid savaşın tərkib hissəsidir. Bizdə sübutlar var ki, son hücumlar Rusiya tərəfindən təşkil olunub. Bizim nazirliklərimiz, Ukrayna Təhlükəsizlik Xidməti həm kiberhücumlardan müdafiə olunmaq, həm də bu hücumları aşkara çıxarmaq və xəbərdarlıq məqsədilə xüsusi avadanlıqlar və təchizat alır”.  
Xatırladaq ki, iyunun 27-də Ukrayna dövlət qurumları və şirkətləri intensiv kiberhücumlara məruz qalıb. Minlərlə kompüter monitorda özünü “Petya” kimi təqdim edən “Locker 256” virusuna yoluxub.
L.Ə.
www.oxu.az 
 
"

"“Microsoft” ofis işçilərinin məhsuldarlığını izləməyə kömək edəcək“Microsoft” şirkəti rəhbərliyə əməkdaşlar tərəfindən bu və ya digər məsələlərin icrasına sərf edilmiş vaxtı ölçməyə imkan verən korporativ alət təqdim edib. “Workplace Analytics” adlı yeni xidmət artıq “Office 365” ofis paketinin biznes abunəçilərinə əlçatandır.
Oxu.Az ICTnews-a istinadən xəbər verir ki, “Microsoft Office 365”-in direktoru Alim Rayani yeni proqramı məhsuldarlığın artırılması kimi təsvir edib. “Workplace Analytics” ofis işçilərinin məhsuldarlığını izləyir: elektron poçtda keçirilən vaxtı, müşavirələrə sərf olunan saatı qeydə alır.
Meta məlumatlar “Office 365”-in başqa proqramlarından (“Outlook” və ya “Word” poçtu) daxil olur. “Workplace Analytics” korporativ aləti 2015-ci ildə “Microsoft” tərəfindən satın alınmış “VoloMetrix” startapının işləmələrindən istifadə edəcək. Bu şirkət nəhəng korporasiyalara əməkdaşların effektivliyini qiymətləndirməyə kömək edən texnologiyalar hazırlayıb.
L.Ə.
www.oxu.az
"

"Zükerberq şəhər salacaq“Facebook”un yaradıcısı Mark Zükerberq şirkətin ABŞ-ın Kaliforniya ştatında yerləşən mərkəzi ətrafında 1500 mənzilin yerləşəcəyi “mini şəhər”in salınacağını bildirib. 
Oxu.Az Hurriyet-ə istinadən xəbər verir ki, Silikon vadisində yaradılacaq “mini şəhərdə” evlərlə yanaşı, ofis və mağazalara da olacaq. 
33 yaşlı iş adamı əsas məqsədinin əməkdaşlarının daha rahat olması və daha az pul xərcləməsi üçün şərait yaratmaq olduğunu bildirib. 
Qeyd edilib ki, layihə 2 il ərzində başa çatdırılacaq və burada, sadəcə, “Facebook” əməkdaşları deyil, arzu edən hər kəs ev ala biləcək. Bununla yanaşı, evlərin əmlak bazarındakı qiymətlərdən 15 faiz ucuz olacağı da bildirilib.  
S.S.
www.oxu.az
"

"“WhatsApp”da maraqlı yeniliklər – FOTODünyanın ən məşhur mesajlaşma şəbəkəsi “WhatsApp” yaxın günlərdə mətn formatı ilə bağlı yenilik edəcək.
Oxu.Az Milli.Az-a istinadla bildirir ki, yenilik mətnin forması ilə bağlı olacaq. Belə ki, artıq, hərfləri qalın ( bold ), əyri ( italic ) yazmaq üçün menyuda xüsusi bölmə açılacaq.
Qeyd edək ki, hazırda “WhatsApp”da hərfləri qalın yazmaq üçün * ya da _ işarələrindən istifadə etmək lazımdır.








E.Ə.
www.oxu.az
 
"

"Beyin silkələnməsini aşkar edən mobil proqram yaradılıbABŞ-dan olan mütəxəssislər tərəfindən yaradılmış mobil proqram insanda beyin silkələnməsini aşkar etməyə imkan verəcək. Proqnozlara görə, ən yeni diaqnostikanın dəqiqliyi 98% təşkil edə bilər.
Oxu.Az ICTnews-a istinadən xəbər verir ki, beyin silkələnməsinin diaqnostikası üsullarından biri göz bəbəyinin işığa olan reaksiyasının ölçülməsidir. Bu prinsip əsasında istehsalçılar aparata xüsusi işıqlandırıcı qurublar.
Birinci mərhələdə işıqlandırıcı beyni silkələnmiş şəxsin gözünə tutulur və kamera göz bəbəyinin genişlənməsini qeydə alır. İkinci mərhələ informasiyanın emalını əhatə edir və sonda mobil proqram yekun qərar verir.
Bu üsul hər bir kəs üçün əlçatandır.

 
L.Ə.
www.oxu.az 
"

"ABŞ-da akkumulyatorsuz ilk telefonlar hazırlanıb - VİDEOVaşinqtonlu alimlər radiosiqnal, yaxud işığın xarici mənbələrindən gələn mikrodalğalar sayəsində çalışan mobil telefon hazırlayıblar.
Oxu.Az-ın xəbərinə görə, qurğunun işləməsi üçün akkumulyatora ehtiyac yoxdur. Belə ki, akkumulyatorun enerjisi çox sürətlə bitir və bu da müasir smartfonların istifadəçiləri üçün böyük problem yaradır.
Mütəxəssislərin sözlərinə əsasən, bu, dünyada, demək olar ki, enerji itirməyən ilk mobil telefondur.
Cihaz artıq ilkin testlərdən keçirilib, lakin alimlər onun təkmilləşdirilməsi üzərində işlərini davam etdirməyi planlaşdırırlar.

N.О.
www.oxu.az
"

"“iPhone”u 5 dəqiqəyə enerji ilə doldurmağın yolları“Apple” smartfonlarını cəmi 5 dəqiqəyə enerji ilə doldurmaq mümkündür.
Oxu.Az-ın lent.az-a istinadən verdiyi xəbərə görə, belə bir nəticəyə elektron cihazlar sahəsindəki mütəxəssislər gəliblər.
Enerji ilə tez doldurulmanın yeni metodu ancaq yeni cihazlara, xüsusilə də “iPhone 6” və “iPhone 7” smartfonlarına aiddir.
Mütəxəssislər qeyd edirlər ki, ilk növbədə cihazın vəziyyətini yoxlamaq lazımdır. Onlar cihazın necə istifadə edildiyini və enerjinin necə doldurulduğunu müəyyən etməyi məsləhət görürlər. 
Ən tez enerji ilə dolmanı divara bərkidilmiş “iPadPro” cihazı təmin edə bilər. Enerji ilə doldurulma zamanı isə “iPhone”u aviarejimə keçirmək lazımdır ki, artıq enerji istifadəsi baş verməsin.
Maraqlıdır ki, mütəxəssislər cihaz enerji ilə doldurulan zaman ekranının qoşulmasını da məsləhət görmürlər. Onların sözlərinə görə, bu zaman “iPhone” smartfonlarını cəmi bir neçə dəqiqə ərzində tam doldurmaq mümkündür.
Z.Q.
www.oxu.az
"

"Rusiyadan IT sahəsinə böyük yatırım - 200 MİLYARDRusiya hakimiyyət orqanları 2017-ci ildə informasiya texnologiyalarına 200 milyard rubl (təxminən 3,3 milyard dollar) xərcləyəcək.
Oxu.Az lent.az-a istinadən xəbər verir ki, bunu Rusiya prezidenti Vladimir Putin Strateji İnkişaf və Prioritet Layihələr üzrə Şuranın iclasında deyib. “Cari ildə federal və regional hakimiyyət orqanları informasiya texnologiyalarına təxminən 200 milyard rubl sərf edəcək”, - deyə o, söyləyib. Dövlət başçısı vəsaitlərin effektiv istifadəsi üçün konkret qərarlar təklif edilməsini istəyib.
V. Putin 2016-cı ildə Rusiyada internetin sürətinin 29% artdığını da açıqlayıb: “Ötən il Rusiyada internetin orta sürəti 29% yüksəlib. Bu, Fransanın, İtaliyanın səviyyəsidir. Simsiz şəbəkələrin yayılma dinamikası sahəsində biz aparıcı dövlətlərin səviyyəsindəyik”.
V. Putin 2010-2016-cı illərdə internetə çıxışı olan ev təsərrüfatlarının sayının 48,4%-dən 74,8%-ə yüksəldiyini vurğulayıb.
A.H.
www.oxu.az
"

"Smartfonlar üçün yeni təhlükə –  “Görünməz proqram”Ekspertlər MMS mesajların köməyilə telefonları virusa yoluxduran yeni zərərverici proqram haqda xəbərdarlıq ediblər. Virus informasiyanı istifadəçinin telefon kitabçasından əldə edir: kontaktlardan birini seçərək onun adını MMS mesajı göndərən şəxs kimi göstərir. Beləliklə, qurban ona dostundan şəkil göndərildiyini zənn edir. Göndərilmiş faylın üzərinə klik etdikdən sonra smartfona “.apk” genişlənməli virusa yoluxmuş proqram quraşdırılıb.
Oxu.Az ICTnews-a istinadən xəbər verir ki, virus smartfona düşdükdən sonra zərərverici proqram qurbanın kontaktlarına zərər vurmağa davam edir. Həmçinin istifadəçinin balansını öyrənərək pulu cinayətkarlara göndərir. Bundan başqa, sözügedən proqram istifadəçiyə bank proqramlarının saxta səhifəsini göstərərək onu öz kartının məlumatlarını daxil etməyə məcbur edir və bundan sonra pul  hesabdan silinir.
“Bu təhlükə “Android” mobil əməliyyat sisteminin istifadəçilərinə hədəflənib. Maraqlıdır ki, qurbanların telefonunda qurulmuş antiviruslar  sözügedən mobil tətbiqi zərərverici kimi qeydə almayıb. Bu vəziyyətdə antiviruslar kömək etmir” – “Group-IB” şirkətində zərərverici kodun dinamik təhlili bölməsinin direktoru Rüstəm Mirqasımov deyib.
L.Ə.
www.oxu.az 
"

"PlayStation dövrü bitir – YENİLİK + VİDEOPlayStation Now adlı bulud xidmətinin dəstəklədiyi oyun sayı 500-ü keçdi.
Belə ki, artıq PlayStation 4 oyunları da bu xidmət üzərindən PC və digər cihazlarda oynanıla biləcək.
Oxu.Az xeberler.az-a istinadən məlumat verir ki, “Sony”nin açıqlamasına görə, oyunları satın almadan da sistemə yükləyərək PlayStation 4-ü konsollarda və PC-də oynamaq mümkün olacaq.
Qeyd edilib ki, bu günə qədər PlayStation 3 və əvvəlki nəsil oyunları ehtiva edən PS Now xidməti artıq PS4 oyunlarını da əhatəsinə alıb.
Ayda 20 dollar ödənişlə istifadəsi mümkün olan PS Now-da artıq 20 ədəd PS4 oyunu mövcuddur. Bunlar arasında Killzone Shadow Fall, WVE 2K16, Darksiders II Deathinitive Edition və God of War 3 Remastered da var.

A.M.
www.oxu.az
"

"Mobil virus dünyada 14 milyon qurğunu yoluxdurub“Android” əməliyyat sisteminin idarəetməsi ilə işləyən qurğulara nüfuz edən “CopyCat” virusu 14 milyon smartfonu yoluxdurub.
Oxu.Az ICTnews-a istinadən xəbər verir ki, bu barədə “Check Point Software Technologies” şirkətinin məlumatında deyilir.
Bildirilir ki, virus sistemə daxil olaraq reklam gəlirlərini generasiya etməyə başlayır. Ekspertlərin sözlərinə görə, “CopyCat” virusu hakerlərə 1,5 milyon dollar qazanc gətirib.
“CopyCat” artıq yoluxdurulmuş qurğuların ümumi sayının 8 milyonuna müdaxilə edib. Bildirilir ki, adətən, yükləmə və aktivasiya istifadəçilərdə şübhə doğurmur. Qurbanların əksər hissəsi Cənub-Şərqi Asiya sakinləridir, lakin 280 min ABŞ istifadəçisinin də yoluxmaya məruz qalması məlum olub.  
L.Ə.
www.oxu.az 
"

"“Google” istifadəçilərin məktublarını “oxumağı” dayandıracaq“Google” korporasiyası “Gmail” elektron poçt servisindən istifadə edənlərin məktublarını “oxumağı” dayandıracaq. Bu haqda şirkətin rəsmi bloqunda məlumat verilib.
Oxu.Az ICTnews-a istinadən xəbər verir ki, bundan əvvəl “Google” hədəflənmiş reklam üçün bu təcrübədən istifadə edib. Yenilik 2017-ci ilin sonuna kimi tətbiq ediləcək.
Elektron məktubların oxunması dayandırıldıqdan sonra hədəflənmiş reklam istifadəçilərin sazlaması və axtarış sorğuları əsasında göstəriləcək. Korporativ müştərilər üçün nəzərdə tutulmuş “G Suite” ödənişli versiyası bu prinsip üzrə işləyir.
Korporasiyanın nümayəndələri qeyd ediblər ki, onun poçt xidmətlərinin müştəriləri öz məlumatlarının məxfiliyinə əmin ola bilərlər.
“Gmail” servisinin auditoriyası 1,2 milyard nəfərdən çoxdur, “G Suite” servisindən isə 3 milyondan çox şirkət istifadə edir.
L.Ə.
www.oxu.az 
"

"Azərbaycan BMT-nin qlobal kibertəhlükəsizlik reytinqində 48-ci yeri tutubBMT yanında Beynəlxalq Telekommunikasiya İttifaqı (BTİ) “Global Cybersecurity Index” hesabatını dərc edib.
Oxu.Az-ın xəbərinə görə, bu barədə Report BTİ-yə istinadən məlumat verir.
Hesabatda dünyada kibertəhlükəsizlik səviyyəsi barədə son məlumatlar təqdim edilib.
Sənədə əsasən, bütün ölkələrin yalnız 38%-də haker hücumlarından qorunmağa imkan verən kibertəhlükəsizlik sistemi var, ölkələrin 12%-i isə belə strategiyanın işlənib hazırlanması prosesindədir.
Hesabata əsasən, Azərbaycan dünya sıralamasında 48-ci yeri tutub. Rusiya 10-cu, Türkiyə 43-cü, İran 59-cu, Ermənistan 111-ci sırada qərarlaşıb.
Reytinqdə ilk pilləni Sinqapur tutub, ikinci yerdə isə ABŞ qərarlaşıb. İlk üçlüyü Malayziya qapayır.
N.О.
www.oxu.az
"

"Putinlə Trampın şəkli olan smartfonlar buraxıldı - FOTOÜzərində Rusiya prezidenti Vladimir Putin və ABŞ dövlət başçısı Donald Trampın şəkilləri olan “Nokia 3310” mobil telefonu satışa çıxarılıb. 
Oxu.Az Lent.az-a istinadən xəbər verir ki, Rusiyanın “Caviar” şirkəti əfsanəvi cihazın korpusunu bəzəyib və məhdud seriyada istehsal edib. 
Bu layihənin müəllifləri “G-20” sammiti ərəfəsində “Nokia 3310” telefonuna yeni dizayn veriblər. Belə ki, bu sammit zamanı ABŞ-ın yeni prezidenti ilə Rusiyanın dəyişməz prezidenti ilk dəfə olaraq görüşəcəklər. Putinlə Trampın görüşünün iyulun 7-də Almaniyanın Hamburq şəhərində keçirilməsi planlaşdırılıb. 
Bu hadisənin şərəfinə rusiyalı dizaynerlər telefonun korpusunu titandan istehsal ediblər və onu “Dəməşq poladı” ilə bəzəyiblər. Telefonun arxa qapağında isə Donald Tramp və Vladimir Putinin portretləri çəkilib. Cihazın qiyməti 149 min rubl və ya  2 488 dollar, yaxud 4 232 manat təşkil edir.
Analoji dizaynı “Caviar” şirkətinin əməkdaşları “Apple” şirkətinin istehsalı olan “iPhone” üçün də düzəldiblər. Onun qiyməti isə 184 min rubl, 3 073 dollar və ya 5 225 manat təşkil edəcək. Nüsxələrin sayı məhduddur. 
L.Ə.
www.oxu.az 
"

"Smartfonu şarj edən və oğrunun şəklini çəkən “ağıllı” pulqabı - FOTO + VİDEOABŞ-da “Volterman” startapı sahibinin smartfonunu şarj edən və oğurluq baş verəcəyi təqdirdə oğrunun fotosunu çəkən “ağıllı” pulqabı hazırlayıb. Texnoloji məhsulun istehsalını təşkil etmək üçün startap “İndiegogo” kraudfandinq platformasında maliyyə toplamaq üçün kampaniyaya başlayıb.
Oxu.Az Lent.az-a istinadən xəbər verir ki,  “Volterman” smart-pulqabısı daxili batareya, kamera, GPS modulları, “Bluetooth”, Wi-Fi, bank kartlarını hakerlərin hücumundan qoruyan RFID-müdafiə və prosessorla təchiz edilib.
512 MB operativ yaddaşa, 32 GB daxili yaddaşa və rütubətdən müdafiəyə malikdir.
Pulqabı “Bluetooth” vasitəsilə smartfona qoşulur. Oğurluq halında pulqabının yerini GPS vasitəsilə izləmək mümkündür. Pulqabı açılanda avtomatik olaraq oğrunun fotosunu çəkərək sahibinin smartfonuna göndərir. Bundan başqa, pulqabı WiFi şəbəkəsinə də qoşula bilir ki, onun sayəsində səyahətlər zamanı internet xərclərini azaltmaq olur.  
“Volterman” pulqabısı 2000 meqa/Amper/saatdan 5000 mAs-a qədər həcmə malik, 3 ölçüdə batareyalara malik olacaq. Onun köməyi ilə smartfonlar şarj ediləcək.
Tərtibatçıların layihə üçün 45 min dollara ehtiyacı olmasına rəğmən, artıq 260 min dollardan çox vəsait toplanıb. Pulqabının minimal qiyməti 98 dollar təşkil edəcək.









L.Ə.
www.oxu.az 
"

"“Galaxy J5 (2017)” – Plastik keçmişdə qaldıKorpusu, əsasən, metaldan olan birinci mobil telefonları, yəqin ki, hamı xatırlayır, qabarıq və ağır olan bu telefonlar davamlı və uzunömürlü idilər. Yeni “Galaxy J (2017)” seriyasının zərif və premial dizaynı ilə bərabər, “Samsung” bizə dözümlülük  və uzunömürlülük hissiyyatını geri qaytardı.  “Samsung”un təqdimatında metal korpus müasir dizayn, axarı cizgilər, incə forma və dayanıqlıq deməkdir.
Yeni məhsul xəttinin təmsilçisi “Samsung Galaxy J5” elementləri birbirinə “kilidlənmiş”,  qüsursuz, “aralıqları olmayan” tam metal korpusdan ibarətdir.  
Bu cür metal korpus əllərinizə yay aylarında, sözsüz ki, müsbət cəhət olan “soyuqluq” bəxş edir və zərif  metalın hissiyyatını yaşadır. Metal üzlüyünə baxmayaraq, korpusun eni 8 mm, çəkisi isə 160 qramdır. “Samsung Galaxy J5”-in yuvarlaq bucaqları smartfonu daha incə göstərir, korpusun arxa panelinin yuxarı və aşağı kənarlarında yerləşən plastik kantlar isə metal dizaynın üstünlüyünü vurğulayır. Bu xətlərin əsas təyinatı şəbəkə antenasının daha yaxşı funksionallığını təmin etmək olsa da, bu kantlar smartfonun dizaynına xüsusi gözəllik qatır.
Smartfonun ön hissəsində icazəsi 1280x720  olan  5,2”-li  Super AMOLED HD  displey yerləşir. Bu displey kir və yağ əleyhinə oleofob örtüklə təchiz olunmuş, 2.5D möhkəmləndirilmiş  şüşə ilə örtülüb. Həmçinin burada 13 MP kameralardan biri də yerləşir. “Samsung Galaxy J5”-in frontal kamerası LED flash və yaxşılaşdırılmış F/1.9 diafraqması sayəsində hətta zəif işıqlanma şəraitində belə daha aydın və daha dəqiq detalizasiyalı selfilər çəkməyə imkan yarardır. PALM Selfie funksiyası isə tək bir hərəkətlə şəkil çəkməyə kömək edir ki, bunun üçün siz, sadəcə, əlinizin içini  kameraya “göstərirsiniz”. Smartfonun əsas kamerası qabarıqlıq yaratmadan tam şəkildə korpusa “yerləşdirilmişdir”. 13 Mp icazəli və F/1.7 aperturalı  bu kamera  hətta zəif  işıqlandırılma şəraitində də qüsursuz şəkillər çəkir, intuitiv başa düşülən (anlaşılan) interfeysi və “çəkim” düyməsinin ekran boyunca hərəkət etməsi (yerinin sizə uyğun olaraq dəyişilməsi) sayəsində  isə bir əllə rahat şəkillər çəkməyə imkan yaradır. Tətil şəkilləriniz həmişəkindən daha dəqiq və aydın olacaq, “Galaxy J5 (2017)” foto həvəskarları üçün əsl tapıntıdır.
Metal “dəbilqə” altında J5-in səkkiz nüvəli prosessoru döyünür.  Prosessorun işləmə tezliyi 1.6 Qhz, RAM isə 2 QB təşkil edir. Smartfonun daxili yaddaşı isə 16 QB-dır və micro SD kart vasitəsi ilə 256 Qb-a qədər artırıla bilər.  Əlavə olaraq, yaddaş kartı ilə birgə smartfon ikinci SİM kartı da dəstəkləyir. Cihazın təhlükəsizliyi də artırılmışdır, indi “J5” smartfonu şəxsi məlumatlarınızın daha yüksək şəkildə qorunması üçün ən sürətli barmaq izi skanerlərinin biri ilə təchiz olunub.
“Samsung Galaxy J5” metal və funksionallığın zərif  birləşimidir. Həmçinin qeyd etmək lazımdır ki, bu smartfonu artıq Azərbaycanda da əldə etmək olar. Yeni “J” seriyalı smartfonları artıq: “Baku Electronics”, “İrshad Telecom”, “Kontakt Home”, “Maxi.az” və “Soliton” mağazalar şəbəkəsində əldə etmək olar.
*Diqqət! “Samsung” smartfonlarını alarkən mütləq orijinallıq holoqramına nəzər yetirin.
www.oxu.az
"

"Cocuq Mərcanlının telekommunikasiya infrastrukturu genişləndirilir“Aztelekom” MMC dövlət rabitə operatoru Cəbrayıl rayonunun işğaldan azad edilmiş Cocuq Mərcanlı kəndinin ərazisində telekommunikasiya infrastrukturunun genişləndirilməsinə hazırlaşır.
Oxu.Az-ın xəbərinə görə, bu barədə Trend-ə “Aztelekom”dan məlumat verilib.
Məlumatda qeyd olunur ki, genişləndirmə ilə bağlı işlər kənddə daha 100 ev, uşaq bağçası, tibb məntəqəsi və sosial obyektlərin tikintisi ilə əlaqədardır. Birinci mərhələdə kənd ərazisində 50 ev, məktəb və məscid tikilib.
Daha əvvəl Cocuq Mərcanlıda 64 nömrə tutumlu telefon stansiyası salınıb, Füzuli rayonundan 10 kilometrədək optik kabel çəkilib ki, bu da rabitə operatoruna internet və rabitə xidmətləri ilə yanaşı, digər multimedia xidmətlərini həyata keçirməyə imkan verəcək.
S.B.
www.oxu.az
"

"Hakerlər parolları oğurlamaq üçün beyin siqnallarından istifadə edə bilərlərAlabama və Kaliforniya universitetlərinin tədqiqatçılarının insan beyninin elektrik aktivliyini qeydə alan elektroensefaloqrafik qarniturlarının təhlili maraqlı nəticələr verib. Gözləntilərə görə, belə qarniturlar tezliklə qeymerlər arasında populyar olacaq. Qeymerlər beyin siqnallarının köməyi ilə elektroensefaloqrafik qarniturlardan kompüter oyunlarının personajlarını idarə etmək üçün istifadə edəcəklər.
Oxu.Az ICTnews-a istinadən xəbər verir ki, oyun prosesində fasilə vermiş, amma qarnituru başından çıxarmayan oyunçular hakerlərin hədəfinə çevrilə bilər. Tədqiqatçılar sınaq çərçivəsində qarnituru başına taxmış 12 nəfərdən adi klaviaturanın köməyi ilə mətn sahəsində təsadüfən yaradılmış PIN kod və parollar seriyasını daxil etməyi xahiş ediblər.
200 simvol daxil edildikdən sonra alimlər tərəfindən yaradılmış alqoritm 4 rəqəmli PIN kodları 43,4%, 6-7 simvoldan ibarət parolları isə 37,3% dəqiqliklə tapıb.
L.Ə.
www.oxu.az 
"

"“Nokia” şirkəti ilk planşetini satışa çıxarır Mobil telefon sahəsində ixtisaslaşmış Finlandiyanın məşhur “Nokia” şirkəti ilk planşetinin fotolarını yayıb.
Oxu.Az lent.az-a istinadən xəbər verir ki, “Mercury” adlanan planşet “Windows” əməliyyat sistemində fəaliyyət göstərəcək.
“Nokia” ilk planşetini 2014-cü ildə buraxmağı planlaşdırsa da, maliyyə problemləri üzündən bu proses üç il ləngiyib. Yeniliyin təqdimatı yaxın iki ay ərzində keçiriləcək rəsmi tədbirdə baş tutacaq.
L.Ə.
www.oxu.az 
"

"Ukrayna bankları kiberhücuma məruz qalıbUkrayna banklarının 1/3-i kiberhücuma məruz qalıb.
Oxu.Az APA-ya istinadən xəbər verir ki, bu barədə Ukrayna Milli Bankının Təhlükəsizlik departamentinin direktor müavini Anton Kudin bildirib.
Onun sözlərinə görə, hazırda bütün maliyyə müəssisələri kiberhücumların təsirini minimuma endirib.
Qeyd edək ki, iyunun 27-də Ukrayna güclü kiberhücuma məruz qalıb. Hücum bank, enerji, nəqliyyat, telekommunikasiya kimi sahələrə edilib.
L.Ə.
www.oxu.az 
"

"Hibrid noutbuk təqdim olundu“Panasonic” şirkəti hibrid formalı təhlükəsiz “Toughbook CF-XZ6” noutbukunu təqdim edib. Yeni cihaz şirkət top menecerləri, biznes konsultant, merçendayzer, auditor və dövlət qulluqçuları üçün nəzərdə tutulub.
Oxu.Az ICTnews-a istinadən bildirir ki, “Panasonic Toughbook CF-XZ6” cihazı 2160x1440 piksel təsvir ölçülü 12 düymlük ekran, yeddinci nəsil “Intel Core i5-7300U vPro” prosessoru, 8 QB-lıq əməli yaddaş və 256 QB-lıq sərtgövdəli daşıyıcı ilə təchiz edilib.
Leptopun qapağını ayırmaqla onu planşetə çevirmək mümkündür. “CF-XZ6” modeli “Panasonic Toughbook” seriyasında dördüncü qurğudur. Cihazın çəkisi 1,18 kq-dır, planşetin çəkisi isə 640 qr-dır. Yeni model 76 sm hündürlükdən yerə düşməyə davamlıdır.
Real vaxt rejimində videokonfransların təşkili və ya foto sənədlərin saxlanılması üçün ön və əsas kameralardan istifadə edilə bilər. Əsas kameranın təsvir ölçüsü 8 meqapikseldir.
Qurğu noutbuk rejimində 14 saatadək fasiləsiz işləyə bilər.
“Toughbook CF-XZ6” biznes noutbukunun qiyməti təxminən 2000 dollar təşkil edir.
A.M.
www.oxu.az
"

"“Microsoft” ev sahiblərini kamera qarşısında baş vermiş hadisələr haqda xəbərdar edəcək“Microsoft Research”ın Asiyada yerləşən bölməsində çalışan mütəxəssislər tərəfindən hazırlanmış süni intellektə əsaslanan yeni təhlükəsizlik sistemi ev sahiblərini kamera qarşısında baş vermiş qeyri-adi hadisələr haqda xəbərdar edir.
Oxu.Az AZƏRTAC-a istinadən xəbər verir ki, müasir kameralar hərəkətə reaksiya verə bilir, amma sistemdə qeydə alınan yazılar həddən artıq çoxdur. Ev sahibləri üçün böyükhəcmli informasiya arasında baş verənləri müəyyən etmək çətindir.
“Microsoft” tərəfindən hazırlanmış texnologiya kamera qarşısında baş verən qeyri-adi hadisələr haqda xəbərdar etmək qabiliyyətinə malikdir. Baş vermiş hadisə kifayət qədər vacib olduğu halda sistem ev sahiblərini xəbərdar edir.
Yeni metodun əsasını yüksək dəqiqliklə işləyən neyron şəbəkəsi təşkil edir. Bu neyron şəbəkəsi obyektləri tanıyır, onları izləyir və müəyyən hadisələri qeydə alır. Məsələn, insan büdrəyərək yerə yıxıldığı halda neyron şəbəkəsi bunu qeyri-adi hadisə sayaraq ev sahibinə çatdırır.
L.Ə.
www.oxu.az 
"

"Bloomberg: “iPhone” 3D-skan vasitəsilə  blokdan çıxarılacaq“Apple” şirkəti hazırda yeni texnologiyanın yeridilməsi üzərində çalışır, bu barədə Oxu.Az Bloomberg agentliyinə istinadən xəbər verir.
Agentliyin mənbəyə istinadən verdiyi məlumata əsasən, “iPhone”  istifadəçiləri indi sifətin 3D-skaneri vasitəsilə nəinki telefonu blokdan çıxara biləcəklər, eyni zamanda, yeni texnologiyadan ödənişlərin edilməsi və əlavə funksiyaların aktivləşdirilməsində istifadə edə biləcəklər.
Qeyd olunur ki, “iPhone”nun  skan etməsi üçün onu sifətə yaxınlaşdırmağa ehtiyac olmayacaq, telefon stolun üstündə olsa belə, 3D-skan baş tutacaq.  
Yeni texnologiyanın tətbiq olunacağı dəqiq vaxt hələ açıqlanmır.
N.O.
www.oxu.az
"

"Mark Zukerberqdən uğurlu sınaq – Yenilik gəlir“Facebook” bütün dünyanı İnternetlə təmin edəcək pilotsuz təyyarəsinin Arizonada sınaq uçuşunu uğurla tamamlayıb. Qeyd edək ki, günəş enerjisi ilə çalışan dronun öncəki cəhdi uğursuz olmuşdu və yerə çırpılmışdı.
Oxu.Az Media24-ə istinadən xəbər verir ki, dünyanın ən nəhəng sosial şəbəkəsinin təsisçisi Mark Zukerberqin uzun zaman əvvəl təşəbbüsünü irəli sürdüyü bu dronun adı “Aquila”dır. Şirkət bu pilotsuz təyyarə ilə İnternetə çıxışı olmayan əraziləri İnternetlə təmin edərək, əlavə olaraq 4 milyarda yaxın insanın qlobal şəbəkəyə çıxışına nail olmaq niyyətindədir. 
“Aquila” hazır olan kimi günəş enerjisi ilə çalışan təyyarələr donanması dünyanın hər bir yerinə İnternet bağlantısı gətirəcək.”- deyə Zukerberq öz “Facebook” səhifəsində yazıb. Dronun ikinci uçuşu may ayında tamamlanıb. Bu dəfəki uçuş zamanı drona yeni sensorlar və pərlər qoyulub. Yeni elementlər pilotsuz təyyarənin daha rahat enişinin təmin edilməsi üçün əlavə edilib. Dron bir saat 46 dəqiqə ərzində havada olub. 910 metr hündürüyə qədər qalxa bilib.
“Aquila”nın çəkisi 450 kiloqram, qanadı isə Boeing 747 təyyarəsindən daha uzundur.
L.Ə.
www.oxu.az 
"

"Nazir Şəkidə vətəndaşlarla görüşəcəkNəqliyyat, rabitə və yüksək texnologiyalar naziri Ramin Quluzadə iyulun 7-də, saat 12:30-da Şəki şəhərində Şəki, Oğuz, Qəbələ, Qax, Zaqatala və Balakən rayonlarının sakinlərinə göstərilən nəqliyyat, telekommunikasiya (o cümlədən, internet, televiziya və radio yayımı) və poçt xidmətlərinin keyfiyyəti, xidmət mədəniyyəti və bu sahədə bölgələrdə əhalini maraqlandıran digər məsələlərlə bağlı vətəndaşları qəbul edəcək.
Oxu.Az nazirliyə istinadən xəbər verir ki, vətəndaşlardan “mincom@mincom.gov.az” elektron poçt ünvanı, 1655 “Çağrı Mərkəzi”, 012 598 38 18 nömrəli telefon vasitəsi ilə (regionlardan edilən zənglər pulsuzdur)  əlaqə saxlayıb qəbula yazılmaları xahiş olunur.
Eyni zamanda, qəbula gəlmək istəyən vətəndaşlar zərurət yaranarsa, yaşadıqları ərazinin poçt və telefon qovşaqları tərəfindən nəqliyyat vasitələri ilə təmin olunacaqlar. Bunun üçün:
Şəki rayonunda                   024 2448790

Oğuz rayonunda                  024 2152999

Qəbələ  rayonunda              024 2052599

Qax rayonunda                    024 2552980

Zaqatala  rayonunda           024 2252999

Balakən rayonunda             024 2951700 
nömrəli telefonlara zəng etmələri xahiş olunur.
L.Ə.
www.oxu.az
"

"“WhatsApp” messencerində gecə rejimi istifadəyə veriləcəkAuditoriyası 1,2 milyard istifadəçidən ibarət olan populyar “WhatsApp” messencerində yeni faydalı funksiyalar istifadəyə verilə bilər. Mobil proqramın lokallaşdırılmasına həsr edilmiş səhifədə “Night Mode” (gecə rejimi) sözlərindən ibarət sorğu meydana çıxıb.
Oxu.Az ICTnews-a istinadən bildirir ki, bu, gecə vaxtı gözə yüklənməni azaltmaq üçün proqramın interfeysini dəyişdirən gecə rejimi deyil. İndiki halda “Night Mode” rejimi kameranın işinin təkmilləşdirilməsi və zəif işıqlanma şəraitində çəkilmiş şəkillərin keyfiyyətinin artırılmasını nəzərdə tutur. Sözügedən funksiya, həmçinin videozənglərdə dəstəklənə bilər.
Tərcümə üçün sorğu “iPhone” üçün nəzərdə tutulub. Ona görə yeni funksiya, çox güman, ilk öncə “iOS” sistemində, bundan sonra isə “Android” sistemində əlçatan olacaq.
“WhatsApp” messencerində kameranın interfeysi çox sadədir və başqa proqramların interfeysini xatırladır. Filtr dəstəyi yoxdur, amma miqyası böyütmək, işıqlandırmanı aktivləşdirmək üçün düymə və əsas kameradan ön kameraya keçmək üçün çevirici var.
L.Ə.
www.oxu.az 
"

"Azərbaycanlılar “Google”da nə axtarır?Müasir insan özünə lazım olan bütün informasiyaları internetdə axtarır. “Yaz, çıxacaq”, - hansısa məlumatı axtaranda bu, ən çox eşitdiyimiz söz olur. Bəs azərbaycanlılar “Google”da ən çox nə axtarırlar?
Oxu.Az xəbər verir ki, bunu sizə əyanə şəkildə göstərmək üçün AzVision.az-ın dizayneri Turan Ramazanlı dünyanın ən məşhur axtarış maşınının statistikasına əsaslanaraq, xüsusi infoqrafika hazırlayıb. 



E.Ə.
www.oxu.az
"

"Azərbaycanda mobil internet istifadəçilərinin sayı açıqlandıAzərbaycanda internetdən istifadə etmək üçün mobil telefonlardan istifadə ilin əvvəli ilə müqayisədə 6 faizə qədər artıb.
Oxu.Az AZƏRTAC-a istinadən xəbər verir ki, 2017-ci ilin yanvar ayında bu göstərici 53,58 faiz idisə, iyunda 59,51 faizə çatıb. 
Eyni zamanda, internetdən istifadədə stolüstü kompüterlər və noutbukların payı da 6 faizə qədər azalıb. İlin əvvəlində stasionar kompüterlərin payı 42,53 faiz olduğu halda, bu rəqəm iyunda 36,91 faizə enib. Ötən ilin ilk 6 ayı ilə müqayisədə mobil internet ölkədə 12 faizə qədər yüksəlib.
Azərbaycanda mobil telefonlardan istifadə payı dünya göstəricilərini 7 faizə qədər üstələyir. Belə ki, bu ilin birinci yarısına dünya üzrə mobil internetdən istifadə 53 faizə bərabər olub.
E.Ə.
www.oxu.az
"

"Smartfon bazarı liderləri bəlli olduÇinin “Risingsun” analitik şirkəti smartfon bazarı ilə bağlı cari ilin birinci rübünün nəticələrini dərc edib.
Oxu.Az Lent.az-a istinadən xəbər verir ki, birinci yerdə rəqiblərindən böyük fərqlə “Samsung” şirkəti qərarlaşıb. Bu şirkət 80 milyon ədəd smartfon sata bilib. 
İkinci yeri “Apple” şirkəti tutub ki, bu şirkət də birinci rübdə 51 milyon ədəd smartfon tədarük edə bilib. Liderlərin ilk üçlüyünü isə 35 milyon smartfon satışı nəticəsi ilə “Huawei” şirkəti qapayır
Sonrakı yerləri “Oppo” və “Vivo” tutublar ki, onların da hər biri müvafiq olaraq 26 və 19 milyon ədəd smartfon sata biliblər. Altıncı yeri 15 milyon ədəd cihaz satışı ilə “Xiaomi”, yeddinci yeri 15 milyon ədəd smartfon satışı ilə LG şirkətləri tutub. 
Səkkizinci yerdə 12 milyon smartfon satışı ilə “Lenovo”, doqquzuncu yeri 9 milyon smartfon satışı ilə ZTE şirkətləri tutub. Onuncu yerdə isə 8 milyon smartfon satışı ilə “Gionee” şirkəti qərarlaşıb.
Belə çıxır ki, hazırda smartfon bazarı liderlərinin onluğunda olanların yeddisi Çin şirkətləridir.
L.Ə.
www.oxu.az 
"

"“Viber” messencerində yeni funksiyalar istifadəyə verilib“Viber” messencerinin tərtibatçıları istifadəçilərə yazışma zamanı kənar xidmətlərə sürətli giriş imkanı verən çatlar üçün genişlənmələrin tam yeniləməsini elan ediblər. Bu funksiya ilk dəfə hələ 2016-cı ilin dekabrında istifadəyə verilib. “Viber” messencerinin 800 milyondan çox istifadəçisi çatlar üçün genişlənmələrin köməyi ilə çatın pəncərəsini tərk etmədən başqa şirkətlərin məzmun və xidmətlərini axtara və paylaşa bilərlər. Tərtibatçılar son yeniləmədə “Viber” messencerinə inteqrasiya edilmiş böyük servislərin sayını artırıblar.
Oxu.Az “ICTnews”a istinadən bildirir ki, tərtibatçılar “YouTube”-un “Viber” messencerinin çatları ilə inteqrasiyasını ən vacib yenilik adlandırıblar. “YouTube” çarxlarına istinadlar “Viber” istifadəçiləri tərəfindən göndərilən ən populyar məzmun formalarından biridir. Bundan sonra istifadəçilər söhbəti tərk etmədən “Viber”də çatın pəncərəsində “YouTube”da video axtara, göndərə və hətta izləyə bilərlər.
Bundan başqa, istifadəçilər, həmçinin “Spotify” xidməti vasitəsilə yeni musiqi axtara və onu dostlarla paylaşa bilərlər. Bəyəndiyiniz musiqini dərhal çatın pəncərəsində paylaşa bilərsiniz.
“Vice” xidməti ilə inteqrasiya nəticəsində indi “Viber” messencerində ən son xəbərlər əlçatan olacaq.
Həmçinin “Viber” istifadəçiləri asanlıqla səyahəti planlaşdıra biləcəklər. “Booking.com” servisi ilə inteqrasiya nəticəsində messencerdə hotel haqda informasiyanı birgə səyahət etməyi planlaşdırdığınız şəxsə göndərmək mümkün olacaq.
L.Ə.
www.oxu.az 
"

" “Facebook” işçilərinin maaşı hər kəsi şoka saldı “Glassdoor” “Facebook”da 15 fərqli vəzifədə işləyənlərin illik maaş və bonuslarını araşdırıb.
Oxu.Az xarici mətbuata istinadən xəbər verir ki, şirkətdə ən az maaşı məhsul analitik alır. Onun illik məvacibi 118,864 dollar təşkil edir. 

İstehsal mühəndisi 132,534, istifadəçi interfeys mühəndisi 146,708, məlumat mühəndisi 146,949, şəbəkə mühəndisi 160,172, proqram mühəndisi III 171,076 dollar məvacib alır. 

Şirkətin texniki proqram direktorunun illik məvacibi 175,589 dollar, proqram mühəndisi 183,397 dollar, məhsul mühəndisi 194,907 dollar, proqram mühəndisi IV 209,988 dollar, yuxarı mərhələ proqram mühəndisi 211,647 dollar, proqram mühəndisi V 259,349 dollar, mühəndislik idarəçisi 380,861 dollardır.

L.Ə.
www.oxu.az 
"

"Ramin Quluzadə Qubada vətəndaşlarla görüşdü – FOTOBu gün nəqliyyat, rabitə və yüksək texnologiyalar naziri Ramin Quluzadə Quba şəhərində vətəndaşlarla görüşüb.
Oxu.Az-a daxil olan məlumata görə, nazir Quba, Qusar, Xaçmaz, Şabran, Siyəzən və Xızı rayonlarının sakinlərinə göstərilən nəqliyyat, telekommunikasiya  və poçt xidmətləri,  bu sahədə bölgələrdə əhalini maraqlandıran digər məsələlərlə bağlı vətəndaşları qəbul edib.
Vətəndaşların müraciətləri, əsasən, telekommunikasiya, internet, poçt xidmətləri, yol təmir-tikintisi, yeni marşrut xəttinin açılması, marşrut qrafiklərində dəyişiklik edilməsi, işə qəbul və digər məsələləri əhatə edib.
Görüşdə nazirliyin fəaliyyət dairəsinə aid olmayan məsələlərlə bağlı müraciətlər də qeydiyyata alınıb. Həmin müraciətlərin müvafiq qurumlara göndərilməsi təmin olunacaq.
Vətəndaşların müraciətlərində qaldırılan problemlərin əksəriyyəti yerində həllini tapıb.
Nazir digər müraciətlərin həlli ilə bağlı müvafiq strukturların rəhbərlərinə tapşırıqlar verib.
Səfər çərçivəsində Ramin Quluzadə aidiyyəti rayonların telekommunikasiya qovşaqlarının və poçt filiallarının, eləcə də, Dövlət Avtomobil Nəqliyyatı Xidmətinin regional bölmələrinin və tabeli qurumlarının rəhbərlərinin iştirakı ilə müşavirə keçirib.
Sektor üzrə mövcud durum, çatışmazlıqlar, nöqsanlar, xidmət keyfiyyəti, vətəndaş şikayətləri üzrə geniş müzakirələrin aparıldığı müşavirədə sahə üzrə həyata keçirilən islahatların vətəndaş məmnunluğu və xidmət keyfiyyətinin yüksəldilməsinə yönəldiyi diqqətə çatdırılıb.
Toplantıda nazir Ramin Quluzadə müvafiq sahə rəhbərlərinə xidmət keyfiyyətinin yüksəldilməsi, mövcud çatışmazlıqların aradan qaldırılması, hər bir vətəndaş müraciətinə  fərdi və həssaslıqla yanaşılması  barədə tapşırıqlar verib.














E.Ə.
www.oxu.az
 
"

"«SamsungGalaxyJ5 – Hər kəs üçün metal»KeçdiyimizgünlərdəJ3, J5 və J7 smartfonlarıilətəmsilolunanSamsung Galaxy J (2017) smartfonxəttininBakıdasatışıbaşlanıb. Galaxy J5(2017)tamamilə yeni, metal dizayna malikdir, mükəmməl kameralarla (Hər iki kamera 13MP) və təkmilləşdirilmiş təhlükəsizlik (Barmaq izi skaneri) ilə təchiz olunub. Tammetaldan olan eleqant Galaxy J5 (2017) premial dizayna malikdir. Eni 8 mm olan, yuvarlaq kənarlı korpusa malik Galaxy J5, metaldan, enli plastik əlavələrdən və smartfonun üz tərəfini örtən şüşədən hazırlanmışdır. Ön paneldə barmaq izi skaneri ilə təchiz olunmuş ənənəvi “Home” düyməsi yerləşir. 
Samsung Galaxy J5 (2017) seqmentində ən yaxşı 13 MP-lik kamerası ilə təchiz olunub - əsas və frontal. Əsas kamera obyektivin işıq qəbul etmə qabiliyyətinin yaxşılaşdırılması - yəni işıq qüvvəti sayəsində, şəraitdən asılı olmayaraq əla çəkiliş nəticələri nümayiş etdirir. İndi f/1.7 diafraqmalı obyektiv daha çox işıq toplayır. Avtofokus və balans sensoru sayəsində şəkillər artıq daha rəngarəng və aydın alınır. Full HD çəkilişisayəsində isə həyatınızın vacib anlarını daha yüksək keyfiyyətlə çəkmək mümkündür. 13 MP icazəli ön kameraenli bucaq və f/1.9 işıq qüvvətliobyektivə malikdir.
Onu da qeyd etmək lazımdır ki, frontal kamera əksər selfi həvəskarlarının arzusunu reallaşdıracaq, qaranlıq otaq şəraitində belə daha aydın şəkillər çəkməyə imkan yaradan LED-flaşla  təchiz olunub. Yeni kameranın istifadəsinin asanlığını təmin edən fuksiyalarından biri də PalmSelfie-dir ki, indi əlinizin içini telefona “göstərməklə” rahatlıqla selfi çəkə bilərsiniz. Həmçinin, yeni funksiyalardan biri də panorama rejimində çəkilişin analoqu olan, enli bucaq şelfidir (110 dərəcə). 
Galaxy J5 (2017) sadəcə zövqlü deyil, həmdə istifadə ssenarisindən asılı olmayaraqeyni zamanda bir necə məsələnin həllinin öhdəsindən gələn, çox funksiyalı smartfondur. Smartfon yüksək işləmə surətinə malikdir.1.6 Qhz takt tezlikli, güclü 8-iz nüvəli prosessor fasiləsiz, “donma” yaşanmadan multifunksionallığı təmin edir vəəlavələri bir göz qırpımında açılmasına imkan yaradır. Səkkiznüvəli prosessor smartfonun anında bir necə komnadanın yerinə yetirməsi şəraitində sistemin sürətli işini təmin edir, 14-nanometirlik texnoloji prosess isə enerji sərfiyyatını əhəmiyyətli dərəcədə azaltmağa şərait yaradır. Siz rahatlıqlahəcmli vəsait tələb edən “ağır” tətbiqlərdən istifadə edə bilərsiniz – cihaz 2 QB RAM ilə təchiz olunub. Əlavə olaraq, smartfonmicroSD kart ilə 256 Qb-ta qədər artırıla bilən, 16Qb-lıq daxili yaddaşla komplektləşdirilib.
Galaxy J5 2017 –zövqlü dizayn və tam metal korpusa, mükəmməl kameralara, və barmaq izi skanerinə malik olan, son trendlərə uyğun olan bir smartfondur.SamsungGalaxy J5 2017 smartfonu haqda əlavə məlumatı «BakuElectronics», «İrshadTelecom», «KontaktHome», «Maxi.az» və «Soliton» mağazalar şəbəkəsindən əldə etmək olar.
Diqqət! Samsung smartfonlarını alarkən mütləq orijinallıq holoqramına nəzər yetirin.
www.oxu.az
"

"Virusların sayı durmadan artırAntivirus proqramları hazırlayan və təhlükəli proqram təminatlarının aktivliyini izləyən ""Kasperski Laboratoriyası""nın mütəxəssisləri həyəcan siqnalı çalıblar. Onların sözlərinə görə, 2013-cü ildə “ağıllı” qurğular üçün 46 virus proqramı mövcud olduğu halda, 2014-cü ildə bu göstərici 193-ə çatıb, 2015-ci ilin sonunda isə 700-ü ötüb.
Oxu.Az ICTnews-a istinadən xəbər verir ki,  “ağıllı” qurğular üçün zərərverici proqramların ümumi sayı 7 mini ötüb və onların 50%-dən çoxu yalnız 2017-ci ildə yaradılıb.
“Gartner” analitik şirkətinin məlumatına görə, hazırda dünyada təxminən 6 milyard “ağıllı” cihaz mövcuddur.
“Kasperski Laboratoriyası”nın mütəxəssisləri virusların yaranma intensivliyini hesablamağa cəhd göstəriblər. Bunun üçün onlar “yeni” qurğuların internetə çıxışını imitasiya ediblər. Hakerlər dərhal bu qurğulara müdaxilə etməyə çalışıblar, gün ərzində bir neçə min icazəsiz qoşulma  cəhdi qeydə alınıb.
Çin (14%), Vyetnam (12%) və Rusiyadan (7%) daha çox hücum qeydə alınıb. Həmçinin Braziliya, Türkiyə və Tayvandan müdaxilə cəhdləri müşahidə edilib. Hakerlər əksər hallarda qurğulara IP kamera və videoregistratorlar (63%) vasitəsilə müdaxilə etməyə cəhd göstəriblər. Şəbəkə qurğuları və marşrutlayıcıların payı təxminən 16% təşkil edib.
Mütəxəssislər xəbərdarlıq ediblər ki, zərərverici proqram təminatının sayı və haker hücumları durmadan artacaq.
L.Ə.
www.oxu.az 
"

"“Nar” ilə Gürcüstanda rominq daha sərfəlidir:  “Tətil” paketlərindən birini sifariş et, səyahətin dadını çıxarYay mövsümü ilə əlaqədar öz abunəçilərinin artan rabitə və mobil internet ehtiyaclarını qarşılamaq üçün “Nar” rominq qiymətlərini daha sərfəli etdi.
Mobil operatorun təqdim etdiyi “Tətil” paketləri xüsusilə qonşu ölkələrə səyahət edənlər üçün daha əlverişlidir. Məsələn, Gürcüstana mütəmadi səyahət edən istifadəçilər rominqdə internetin indi daha sərfəli olduğunu qeyd edir, sərfəli internet paketləri sayəsində artıq Tbilisi və ya Batumidə də özlərini evdəki kimi hiss edir, Wi-Fi axtarmağa ehtiyac duymurlar. Artıq Gürcüstana gedərkən, “Nar”ın “Tətil” paketlərindən birini sifariş edərək səyahət etmək olduqca sərfəlidir.  
Təklif çərçivəsində 200 Mb həcmindəki “Tətil – 2” və 600 Mb həcmindəki “Tətil – 5” paketlərinin qiyməti müvafiq olaraq 2 və 5 AZN təşkil edir. Təklif “Nar” operatorunun 30 sentyabr 2017-ci il tarixinədək davam edəcək “Tətil” kampaniyası çərçivəsində verilir və ABŞ, İsrail, Ukrayna, İran, Rusiya, Qazaxıstan, Qırğızıstan, Özbəkistan, Tacikistan kimi ölkələri də əhatə edir. “Tətil – 2” paketinə qoşulmaq üçün *777#102#YES, “Tətil – 5” paketinə qoşulmaq üçün *777#105#YES, paketdaxili internet balansını yoxlamaq üçün isə *777#20#YES kodunu yığmaq kifayətdir. “Nar” rominq xidməti və tariflər haqqında daha ətraflı məlumatı nar.az internet səhifəsindən öyrənmək mümkündür.  
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. 2,3 milyon istifadəçisi olan “Nar” hazırda ölkə ərazisinin 99%-ni əhatə edən və 6000-dən artıq baza stansiyasından ibarət olan geniş şəbəkəsi ilə abunəçilərinə yüksək keyfiyyətli xidmət göstərir.  
www.oxu.az 
"

"Batareyasız telefon yaradıldıABŞ-dan olan ixtiraçı batareyasız işləyən “gələcəyin telefonu”nu yaradıb. Cihaz radio dalğaların əks olunması prinsipi ilə çalışır. 
Oxu.Az Lent.az-a istinadən xəbər verir ki, batareyasız işləyən mobil telefonun prototipi uzun illər ərzində üzərində işlədikdən sonra Vaşinqton Universitetinin elmi əməkdaşı Bamsi Talla tərəfindən yaradılıb. Cihaz radiodalğaları əks etdirməyə imkan verən əks dağınıqlıq prinsipi ilə işləyir.
Batareyasız telefon adi telefondan ucuz olacaq. Onun işləməsi üçün “Skype” vasitəsilə cihazı rəqəmsal şəbəkəyə qoşa biləcək baza stansiyaları fəaliyyət göstərməlidir. Nə qədər ki, cihaz bu siqnalları enerji toplamaq üçün istifadə edir, o zaman baza stansiyasından cəmi 15 metr uzaqlıqda işləyə bilir. 
Gələcəkdə möcüzəvi telefonun tərtibatçıları ev Wi-Fi-ı və ya adi telefon qülləsindən istifadə etməklə enerji ilə doldurma sxemini reallaşdırmağı planlaşdırırlar. Onlar yüzlərlə dəfə daha böyük gücə malikdirlər və tutumun uzaqlığını 1 kilometrə qədər artırırlar.
L.Ə.
www.oxu.az 
"

"“Facebook” serial çəkməyə hazırlaşır“Facebook” şirkəti serial istehsalına başlamağı planlaşdırır.
Oxu.Az  Lent.az-a istinadən xəbər verir ki, sosial şəbəkənin nümayəndələri artıq Hollivud agentlikləri ilə bu imkanları müzakirə edir.
“Facebook” özünün kino və tele kontentinin yaradılması ilə bağlı layihəsini ilin sonundan reallaşdıracaq. İstehsalçılar yalnız yüksək keyfiyyətli məhsul buraxmağa hazırlaşır. Məsələn, serialın hər seriyası 3 milyon dollardan az başa gəlməyəcək.
Bu rəqəm TV-lərdə nümayiş etdirilən populyar amerikan seriallarının ümumi büdcəsi ilə müqayisə oluna bilməz.
“Facebook”un planlarına ekonom-kontentin translyasiyası da daxildir. Ucuz seriyalar 10 dəqiqəlik rolik şəklində olacaq və yarım milyon dollara başa gələcək. Yeni seriallar 13-34 yaşlı auditoriya üçün hesablanacaq, erotik elementlər olmayacaq və siyasi problemlər müzakirəyə çıxarılmayacaq. 
L.Ə.
www.oxu.az 
"

"Bu şirkətin gəlirləri 183 ölkənin illik ÜDM-dən çoxdur Dünyanın böyük texnologiya şirkətlərindən olan “Apple” “iPhone”nun bazara daxil olmasının 10-cu ilini qeyd edir. Şirkət təkcə bu telefonların satışından keçən il 136,7 milyard dollar gəlir əldə edib.
Oxu.Az Bloomberg-ə istinadən xəbər verir ki, 2006-cı ildə “iPod”, “Mac” kompüterlərinin satışından 19,3 milyard dollar gəlir əldə edən şirkət, “iPhone”nu bazara çıxarmaqla gəlirini 10 ildə 10 dəfədən çox artırıb.
Keçən il “Apple”ın gəliri 215,6 milyard dollar təşkil edib. Bunun təxminən 63,5 faizi -136,7 milyard dolları “iPhone” satışından əldə olunub.
Şirkətin məfəəti 2006-cı ildə təxminən 2 milyard dollar təşkil edirdisə, keçən il bu rəqəm 46 milyard dollara yüksəlib.
“Apple”ın bazar dəyəri isə təxminən 750 milyard dollar olub. Bu da dünya üzrə183 ölkənin illik ümumi daxili məhsul istehsalının həcmindən yüksəkdir. 
Keçən il təxminən 212 milyon “iPhone” satışı reallaşdıran şirkətin cari ilin sentyabr ayında bazara çıxarmağı planlaşdırdığı “iPhone 8” sayəsində 241 milyon telefon satacağı irəli sürülür. 
L.Ə.
www.oxu.az 
"

"“iPad” və “MacBook” noutbukları insan orqanizminə təhlükə yaradır?“Greenpeace” beynəlxalq ekologiya təşkilatı təbiət və insan sağlamlığı üçün zərərli olan cihazların siyahısını tərtib edib.
Oxu.Az lent.az-a istinadən xəbər verir ki, burada söhbət cihazlardan yaranan zərərli şüalanmadan gedir. 
Siyahıya “Apple” şirkətinin istehsalı olan “iPad” və “MacBook” noutbukları başçılıq edir. Onun ardınca isə “Samsung” və LG cihazları gəlir.
Ekoloji baxımdan ən təhlükəsiz cihazlar isə “Dell” və HP şirkətinin smartfonları olub. “Greenpeace” əməkdaşlarının sözlərinə görə, bu smartfonların şüalanması insan orqanizminə və ətraf mühitə minimal təsir göstərir. 
L.Ə.
www.oxu.az 
"

"Azərbaycanda “Petya” virusu təhlükəsi varmı?Azərbaycan dövlət strukturlarından “Petya” virusu ilə bağlı şikayətlər daxil olmayıb.
Oxu.Az xəbər verir ki, bu barədə özəl olaraq Trend-ə Xüsusi Dövlət Mühafizə Xidmətinin Xüsusi Rabitə və İnformasiya Təhlükəsizliyi Dövlət Agentliyi nəzdində Kompüter İnsidentlərinə Qarşı Mübarizə Mərkəzindən (CERT) məlumat verilib.
Məlumatda qeyd olunur ki, bu virus bir müddət əvvəl yayılmış “WannaCry” virusu kimi yayılır: “Lakin bu virusun fərqi ondadır ki, o, faylları yox, sərt diski şifrələyir. Bu virus, həmçinin elektron poçt yolu ilə yayılır. Hələlik Azərbaycan dövlət strukturları tərəfindən bununla bağlı şikayət daxil olmayıb”.
Qeyd edək ki, “Petya” virusu Rusiya və Ukraynanın iri neft, telekommunikasiya və maliyyə şirkətlərinə haker hücumuna səbəb olub. Bu virus kompüterləri bloka salır və təkrar açılması üçün 300 dollar məbləğinə bərabər bitkoinlər tələb edir.
L.Ə.
www.oxu.az 
"

" “Petya” virusunun yayılma mənbəyi bəlli oldu ESET şirkətinin mütəxəssisləri müəyyən ediblər ki, “Petya” virusunun yayılma mənbəyi Ukraynada geniş istifadə olunan yoluxmuş “M.E.Doc” mühasibatlıq proqramları olub. 
Oxu.Az xəbər verir ki, bu barədə lent.az “Russia Today” televiziyasına istinadən xəbər yayıb.
Virusa yoluxma yenilənmiş proqramları yüklədikdən sonra baş verib. Bundan sonra haker hücumu Avropa, Asiya və Amerika ölkələrinə qədər yayılıb.  
“İzvestiya” qəzeti isə xatırladır ki, korporativ şəbəkənin “Petya” virusu ilə yoluxması üçün cəmi bircə ədəd nasaz kompüterin olması kifayətdir. Bundan sonra proqram digər cihazlara da yayılmağa başlayır.
Əlavə edək ki, “Petya” virusunun ən böyük hücumun sayı Ukrayna, İtaliya və İsrailin payına düşüb.
L.Ə.
www.oxu.az 
"

"Süni intellektin hesabına ÜDM-in həcmi 90 trilyon dollara çatacaq2030-cu ilə qədər dünya üzrə ümumi daxili məhsulun (ÜDM) həcmi süni intellektin hesabına 15,7 trln. dollar artaraq 90 trln. dollara çatacaq.
Oxu.Az “Bloomberg”-ə istinadən xəbər verir ki, bu barədə “PwC” audit şirkətinin hesabatında qeyd olunub.
Bildirilir ki, artımın 6,6 trln. dollarlıq hissəsi istehsal proseslərinin avtomatlaşdırılması və süni intellekt sayəsində əmək resurslarının artması hesabına təmin olunacaq. Qalan 9,1 trln. dollarlıq ÜDM isə fərdi istehlaka hesablanmış, yüksək keyfiyyətli məhsul istehsalı sayəsində formalaşacaq.
L.Ə.
www.oxu.az 
"

"“Azərkosmos” Azərbaycan Qran-Prisi yarışlarının peyk yayım təchizatçısı olub“Azərkosmos” ASC Azərbaycan Qran-Prisi çərçivəsində “Bakı Şəhər Halqası”nda keçirilən dünyanın nüfuzlu idman yarışlarından olan “Formula-1” yarışlarının görüntülərinin yayım mərkəzlərinə ötürülməsi üzrə peyk yayım təchizatçısı olub.
Şirkətdən Oxu.Az-a verilən məlumata görə, “Azərkosmos” yarışların 24-25 iyun tarixində keçirilən sıralanma turu və pilotların düzülüş mərhələsi kimi ən maraqlı anlarının Avropa, eləcə də, dünyanın digər qitələrindəki milyonlarla televiziya tamaşaçısına çatdırılmasında mühüm rol oynayıb.
E.Ə.
www.oxu.az
"

"“Whatsapp” istifadəçilərinin cəmi 5 dəqiqə vaxtı olacaq “Whatsapp”-da bir neçə ildir ki, gözlənilən funksiya bu yaxınlarda istifadəyə veriləcək.
Oxu.Az Ölkə.Az-a istinadən xəbər verir ki, “Whatsapp” şirkəti “iPhone”, “Android” və “Windows Phone” cihazlarından göndərilən bir mesajın necə geri qaytarıla biləcəyini açıqlayıb.
Açıqlamaya əsasən “Geri qaytar” funksiyası ilə bir qrup və ya şəxsi mesajlaşma ekranında göndərilən mesajı geri qaytarmaq mümkün olacaq.
Amma bunu qısa bir müddət ərzində həyata keçirmək lazımdır. Göndərilən mesajı geri qaytarmaq üçün maksimum 5 dəqiqə vaxt olacaq. Əks halda, mesajı geri qaytarmaq mümkün deyil. Əməliyyatın uğurlu keçməsini isə  ekrana çıxan “mesaj geri qayıtdı” cümləsi ilə anlamaq mümkündür.
Mesajı geri qaytarmaq üçün isə “Android”-də mesaja toxunub basılı saxlayın, sonra isə “Menyu” düyməsinə - “Geri qaytar”a toxunun. “iPhone” və “Windows Phone”da isə mesaja toxunub basılı vəziyyətdə saxlayın. Sonra isə “Geri qaytar” düyməsinə toxunun.
Əməliyyat uğurla başa çatsa, geri qaytardığınız mesaj söhbətdən silinir. Eyni şəkildə bir söhbətdə “mesaj geri qaytarıldı” yazısı görsəniz, bu göndərənin mesajı geri qaytardığı mənasına gəldiyini bildirir.
L.Ə.
www.oxu.az 
"

"“Facebook” istifadəçilərinin sayı 2 milyarda çatıb“Facebook” sosial şəbəkəsinin istifadəçilərinin sayı 2 milyard nəfərə çatıb.
Oxu.Az  xəbər verir ki, bunu “Facebook”un yaradıcısı Mark Zukerberq öz səhifəsində yazıb.
“Sizinlə bu səfərdə olmaq şərəfdir”, - deyə Zukerberq qeyd edib.
Bildirək ki, sosial şəbəkənin əsası 2004-cü ilin fevralında 19 yaşlı tələbə Mark Zukerberq tərəfindən qoyulub. Qərargahı ABŞ-ın Kaliforniya ştatında yerləşir.
L.Ə.
www.oxu.az 
"

" İri şirkətlər “Petya”nın hücumuna məruz qaldılar Dünya üzrə bir çox iri şirkətlər güclü haker hücumuna məruz qaldıqlarını bəyan ediblər.
Oxu.Az xəbər verir ki, bu barədə APA  xarici KİV-lərə istinadən məlumat yayıb.
Qeyd olunur ki, Rusiya, Ukrayna, İspaniya, Fransa, Danimarka, Böyük Britaniya və Hindistan və bir çox başqa ölkələrdəki kompüter şəbəkələri güclü kiber hücuma məruz qalıblar.  
Virus həmçinin iri infrastruktur obyektləri də sıradan çıxarır.  
Bəzi ekspertlər hazırkı hücumda istifadə edilən “Petya” adlı virusun may ayında kompüter şəbəkələrini sıradan çıxarmış “WannaCry” virusundan daha zərərli olduğunu iddia edirlər.
Qeyd edək ki, bu gün Ukrayna və Rusiyanın bir çox iri şirkətlərinin kompüter şəbəkələrinə buraxılan bu virus daha sonra digər ölkələrə yayılıb.
Virus proqramı  kompüterin blokdan çıxarılması üçün istifadəçidən 300 dolların ödənilməsini tələb edir. 
L.Ə.
www.oxu.az 
"

"“Google”a qarşı şok cərimə qərarıAvropa Komissiyası “Google” şirkətini 2.42 milyard avro (2.7 milyard dollar) məbləğində cərimə kəsib.
Oxu.Az-ın APA-ya istinadən verdiyi məlumata görə, şirkət rəqabət qaydalarını pozduğu üçün cərimələnib. 
Bildirilir ki, “Google” axtarış sistemi onlayn alış-verişlə bağlı müraciət edən istifadəçiyə ilk sırada özünün “Shopping Box” xidmətini nümayiş edir, digər şirkətlərin təkliflərini isə arxa planda qalır.
Avropa Komissiyası bir neçə ildə “Google”a məxsus “Alphabet” şirkəti ilə bağlı tədqiqat aparıb.
S.B.
www.oxu.az
"

"Şimali Koreyada “iPhone”nun analoqu hazırlanıbŞimali Koreyanın “Mangyongdae Information Technology Corporation” xarici görünüşdən “iPhone”nu xatırladan smartfonların satışına başlayıb. Cihaz “Jindallae 3” adı alıb.
Oxu.Az-ın xəbərinə görə, bu barədə Daily Mail nəşri məlumat yayıb.
Smartfonun göstəriciləri barədə heç bir məlumat yoxdur. Şirkətdən bildiriblər ki, smartfonun dizaynı və əməliyyat sistemi KXDR-də hazırlanıb.
Ekspertlər isə hesab edirlər ki, “Jindallae 3” Şinali Koreyada deyil, Çində yığılıb.
S.B.
www.oxu.az
"

"“Facebook”un bizimlə keçirdiyi gizli sınaqlar – ARAŞDIRMA“Facebook” pul qazanmaq üçün təkcə qeydiyyatdan keçmiş istifadəçi sayını artırmır. O, həm də istifadəçilərin aktiv olmasına və əməliyyatlarda iştirak etmələrinə çalışır. Bunun üçün şirkət hansı linklərə “tıklama” ehtimalınızın daha yüksək olduğunu, hansına “tıklama” ehtimalınızın az olduğunu bilmək istəyir. 
Bəs “Facebook” bu məlumatları necə əldə edir? Misal üçün, hər gün “Facebook”da etdiklərimizə baxaraq, bəyəndiyiniz səhifələri və paylaşımları analiz edərək və psixoloji testlər təşkil edərək.
İşlər cığırından çıxdımı?
“Facebook”un istifadəçilər üzərində sosial testlər həyata keçirdiyi doğrudur. Bu testlərə özünüz hiss etmədən və könüllü olmadan qatıla bilərsiz. Ancaq “Facebook”un həyata keçirdiyi, amma heç kəsin bilmədiyi testlərin bəzilərini aşağıda sıralayıq. 
1. Böyük miqyasda sentimental yoluxma
Tarix: 2012 
İştirak edənlər: 689.003
“Facebook”un məlumat emalçıları 690 minə yaxın istifadəçinin xəbər qaynağını manipuliyasiya edərək bəzilərinə pozitiv, bəzilərinə də neqativ güncəlləmələr göstərib.

“Facebook”da gördüklərimizdən hisslərimiz həqiqətən də təsirlənir.
2. Sosial reklamçılıqda sosial təsir 
Tarix: 2011 
İştirak edənlər: 29 milyon
“Facebook” bu araşdırmada dostlarınız tərəfindən təsdiqlənən reklamların daha təsirli olub-olmadığını araşdırırdı. İstifadəçilərə göstərilən reklamların bir qismi “Əli bunu bəyəndi” kimi işarə ilə təqdim edildi və hansının nə qədər “tıklanıldığı” ölçüldü.
Araşdırmaya görə dostunuzla bağınız nə qədər güclüdürsə linki “tıklama” ehtimalınız da o qədər artır. Bu araşdırmanın gizliliyi pozduğunu demək olmaz.
3. “Facebook” üzərindən emosional paylaşım 
Tarix: 2012-ci ildən əvvəl
İştirak edənlər: 151 milyon
Bu testlə “Facebook” emosional halınızın dostlarınıza təsir edib-etmədiyini öyrənməyə çalışırdı. Sosial şəbəkə bunun üçün bir milyon insanın durum yenilənməsinə baxıb və bunların pozitiv olub-olmadığını təsbit edib. Ardından durum güncəlləmələrinin bu istifadəçilərin 150 milyon dostuna necə təsir etdiyini araşdırıb.
Araşdırmanın aparıldığı üç gün ərzində müəlliflər pozitiv güncəlləmələrin neqativ güncəlləmələri üstələdiyini və ya tam əksinin olduğunu müəyyən etdilər. “Facebook”da pozitiv bir məlumat paylaşdığınızda, 100 dostunuzdan üçü eyni şeyi edirdi (araşdırmaya görə normalda eləmirdilər).
Bu araşdırma zamanı gizliliyimizin pozulub-pozulmadığı mübahisəlidir. İlk maddədəki “Böyük miqyasda sentimental yoluxma” testinin bu testdən doğduğunu söyləyənlər var.
4. “Özünəsenzura”
Tarix: İyul 2012
İştirak edənlər: 4 milyona yaxın
“Facebook” 5 işarədən uzun olan, ancaq 10 dəqiqə içində göndərilməyən hər göndərəni izləyib.
Sosial şəbəkə istifadəçilərin 71 faizinin özünə qarşı senzura tətbiq etdiyini ortaya çıxardı. Əksər istifadəçilər isə məlumatı paylaşmamışdan qabaq düzəliş etməyə üstünlük veriblər.
Bu zaman “Facebook”un gizlilik prinsipini pozduğunu deyə bilərik. Sosial şəbəkənin paylaşdığınız məlumatlardan əlavə paylaşmadığınız məlumatların də qeydiyyatını aparması bəlli olub.
5. Onlayn paylaşımlarda seçim təsiri
Tarix: 2012-ci ildə, iki ay müddətinə
İştirak edənlər: 2 milyon
Araşdırmanın əsas məqsədi alış-veriş düşüncələri ilə bağlı paylaşımın dostlarınızın alış-verişlərinə təsir edib-etmədiyini öyrənmək idi. “Facebook” müəyyən istifadəçilərə xüsusi endirimlər və ödənişsiz xidmətlər təqdim etməyə başlayıb. Təklifi qəbul etdinizsə bu avtomatik olaraq dostlarınızla paylaşılır və ya bunu paylaşmaq təklifi barədə qərar sizin öhdənizə buraxılır. İkinci qrupa istədikləri məlumatı paylaşıb-paylaşmamaqda qərar vermələrini təmin edəcək bir düymə təklif edilirdi.
Araşdırma ortaya çıxardı ki, dost siyahınızdakı bütün dostlarınız təklifi gördükdə sizə daha çox təklif gəlir.
Avtomatik paylaşma düzgün deyil və “Facebook” şübhəsiz ki, bu hərəkəti ilə gizliliyinizi pozub. Araşdırmaya görə istifadəçilərin sadəcə 23 faizinə paylaşma zamanı seçim təklif olunub.
6. Məlumatlarınıza sosial şəbəkələrin təsiri
Tarix: 2010-cu il, yaz və payız dövrləri
İştirak edənlər: 253 milyon (həmin zaman “Facebook”un yarısı)
“Facebook” məlumatlarının necə yayıldığını müəyyən etmək üçün 75 milyon URL-ə “paylaş” və ya “paylaşma” işarəsi əlavə edib. Linklərə xəbər məqalələrindən iş təkliflərinə qədər bir çox şey daxil idi. “Paylaşma” işarəsini daşıyan linklər dostlarınızın xəbər qaynaqlarında görünmürdü. “Facebook”un məqsədi senzura qoyulan məlumata hər hansı bir şəkildə yerini tapıb-tapmadığını anlamaqdı.
Araşdırmaya görə, istifadəçilər dostlarının paylaşdığı bir məzmunu daha çox paylaşırdı (böyük sürpriz). Yenə də araşdırmaya əsasən, uzaq dostlarınız yaxın dostlarınıza görə sizi yeni məlumatlara daha çox məruz qoyurdu.
Bu araşdırma heç şübhəsiz gizlilik prinsipini pozurdu. “Facebook”un bu araşdırma vaxtı nə qədər çox məlumata qəsdən senzura qoyduğu məlum deyil. Sadəcə bu məlumatların əhəmiyyətsiz olduğunu düşünməklə kifayətlənirik.
Nəticə 
Yazıda oxuduqlarınız “Facebook”un həyata keçirdiyi gizli sınaqlarından yalnız bir neçəsidir. Üstəlik “Facebook”un belə testlər aparmaq vəzifəsi yoxdur. Yaxşı, bəs “Facebook”un sınaqlarından qorunmaq üçün nə etməli? Problemin həlli yolları arasında “Facebook”dan istifadəni azaltmaq, alternativ “Facebook” tətbiqlərindən istifadə və ya “Facebook”dan istifadənin tamamən ləğvi var. 
S.B.
Mənbə: kulis.lent.az
www.oxu.az
"

"“WhatsApp”dan daha bir yenilik Milyonlarla istifadəçisi olan ""WhatsApp"" proqramı daha bir yeniliyə imza atdı.
Oxu.Az publika-ya istinadən xəbər verir ki, istifadəçilər artıq rahat bir şəkildə istənilən formatda olan faylları paylaşa biləcəklər.
Göndərilə biləcək faylların bütün özəllikləri hələlik bəlli olmasa da, fayl ölçülərinin müəyyən qədər kiçildilməsi nəzərdə tutulur: ""İOS"" istifadəçiləri 128 MB, ""Android"" istifadəçiləri isə 100 MB ölçüsündə fayl göndərə biləcəklər.
Hazırda test edilən yenilik yaxın zamanlarda dövrəyə buraxılacaq və istifadəçilər proqramı yeniləməklə daha geniş funksiyalara sahib bir mesajlaşma platformasına sahib olacaqlar.
A.H.
www.oxu.az
"

"Almaniya messencerlərdəki yazışmaları izləyəcək Almaniyada messencerlərdəki yazışmaları izləməyə icazə verən qanun qəbul edilib. 
Oxu.Az DW-yə istinadən xəbər verir ki, qərar “Skype” və “WhatsApp” kimi populyar messencerlərə də şamil olunur.
Messencerlərə nəzarət üçün proqramlar yaratmaq yönündə kəşfiyyat orqanlarına tapşırıq verilib.
Qanun almaniyalı istintaqçılara cinayət işlərində casusluq proqramlarından istifadə etmək imkanı da yaradır. Bu halda informasiya hələ onu göndərənin kompüterindəykən ələ keçirilə bilir.
L.Ə.
www.oxu.az 
 
"

"Mark Zukerberq ilk dəfə iftara qatılıbFacebook-un yaradıcısı Mark Zukerberq ilk dəfə iftara qatılıb.
Oxu.Az Report-a istinadən xəbər verir ki, M.Zukerberq Minneapolisdə Somalidən olan qaçqınlarla iftar yeməyini bölüşüb.
“Qaçqın kimi, adətən, hansı ölkəyə düşəcəyinizi seçə bilmirsiniz. 26 ilini qaçqınlar üçün düşərgədə keçirən bir nəfərdən ABŞ-da özünü evdəki kimi hiss edib-etmədiyini soruşanda mənə çox sadə, amma dərin mənalı cavab vermişdi: ""Ev istədiyinizi sərbəst şəkildə edə bildiyiniz yerdir"". Dünyada onun istədiyi kimi yaşamasının, rahat olmasının mümkün olduğu çox az yer var”, - M.Zukerberq Facebook səhifəsində yazıb.
O, iftar süfrəsi təşkil edən somalili qaçqınlara qonaqpərvərliyə görə təşəkkürünü bildirib: “Sizin gücünüzə və yad bir yerdə yeni həyat qurmaqda göstərdiyiniz qətiyyətə heyranam. Siz bu ölkənin nəyə görə belə möhtəşəm olduğunu bir daha xatırladırsınız”.
A.M.
www.oxu.az
"

"Rus hakerlər britaniyalı məmurların parollarını oğurladıHakerlər internetdə Böyük Britaniya dövlət məmurlarının parollarını satır və mübadilə edirlər.
Oxu.Az lent.az-a istinadən xəbər verir ki, bu haqda “The Times” qəzeti məlumat yayıb.
Qəzet bildirir ki, hakerlər nazirlərə, parlamentarlara, hüquq-mühafizə orqanlarının yüksək vəzifəli əməkdaşlarına məxsus elektron poçt ünvanlarını və parolları ələ keçiriblər. Bu məlumatlar rusdilli haker resurslarından birində yerləşdirilib.
“İki böyük siyahıda min parlamentarın və parlament əməkdaşının, 7 min polis məmurunun və XİN-in mindən çox əməkdaşının oğurlanmış məlumatları var”, - deyə qəzetin xəbərində bildirilir.
Qurbanlar sırasında təhsil naziri Castina Qrininq, biznes işləri üzrə nazir Qreq Klark da var.

“The Times” hakerlərin “LinkedIn”, “MySpace” və digər sosial şəbəkələrdən şəxsi məlumatları oğurladıqlarını yazıb. Hadisədən sonra Böyük Britaniya Milli Kibertəhlükəsizlik Mərkəzi məlumatların müdafiəsi ilə bağlı tələblərini yeniləyəcəyini açıqlayıb.
L.Ə. 
www.oxu.az 
"

"Robotlaşdırılmış quşlar hava limanında növbətçilik edəcək - VİDEOƏksər böyük aeroportlar hava hərəkətinin təhlükəsizliyi üçün ciddi təhlükə törədən lələklilər kimi “çağırılmamış qonaqlar”dan əziyyət çəkir. Əvvəllər bunun üçün səsli və ya lazer qurğularından istifadə olunub. Bir sıra hava limanlarında arzuolunmaz heyvanların ürküdülməsi üçün ovçu quşlardan ibarət  “şahin quş dəstələri” saxlanılır. Kanadanın Edmonton Aeroportunda isə bu işi robotlaşdırılmış şahin yerinə yetirməyə başlayıb.
Oxu.Az ICTnews-a istinadən xəbər verir ki,  “Robird” adlanan robot Niderlandın Tvente Universitetində hazırlanıb. Forma, rəng, hərəkət və uçuş xüsusiyyətlərinə görə robotlaşdırılmış şahini uzaqdan həqiqi quşdan fərqləndirmək qeyri-mümkündür. Vəhşi quşlar robot şahini canlı quş və ac yırtıcı kimi qəbul edərək onun olduğu yerdən uzaqlaşmağa çalışırlar.
Məlumata görə, saatda 80 km sürət toplayan robot quş uzaq məsafədən avadanlıq vasitəsilə idarə olunur. Hazırda robot quş aeroportda növbətçilik etsə də, onun tətbiq edilmə sahəsi hava məkanının mühafizəsi ilə məhdudlaşmayacaq. Texnologiyanın tətbiqi üçün vacib sahələrdən biri də kənd təsərrüfatı hesab olunur. Mütəxəssislər tezliklə səmada robotlaşdırılmış şahinlər dəstəsinin görünəcəyini istisna etmirlər.

L.Ə.
www.oxu.az 
 
"

"Məşhur viruslar dünya təşkilatlarının dörddə birinə hücum edib“Check Point”  şirkəti tədqiqat apararaq dünyada hər dördüncü təşkilatın “Fireball”  və “WannaCry” viruslarının hücumuna məruz qalmasını açıqlayıb.
Oxu.Az ICTnews-a istinadən xəbər verir ki, əvvəllər məlum olmayan viruslar ən fəal zərərli proqram təminatı ailəsi üçlüyünə daxil olub. “Fireball” dünya təşkilatlarının 20 faizinə ziyan vurub.
“WannaCry” təşkilatların 8 faizinə hücum edib. Həmçinin, aktiv viruslardan biri şirkətlərin 16 faizini yoluxduran “RoughTed” olub.  
“RoughTed” zərərli reklamın geniş kampaniyasıdır. “WannaCry”da olduğu kimi, virus yaradıcıları onun şəbəkələr daxilində və arasında yayılması üçün “Windows SMB”  eksploytunun “EternalBlue” adlı imkanlarından istifadə ediblər.
Məlumata görə, ən aktiv zərərli proqramlar onluğuna, həmçinin 2017-ci ilin mayınadək mütəxəssislərə məlum olmayan “Jaff”  proqram təminatı daxildir. Virus səkkizinci yeri tutub. Ən fəal mobil zərərli proqramlar arasında “Hiddad” və “Triada” viruslarını geridə qoyan “Hummingbad” olub.
“Check Point” hesabatında qeyd olunur ki, kiberhücumlara ən çox Zambiya, Nigeriya və Kamboca, ən az isə Lixtenşteyn, Tanzaniya və Gernsi adasının şirkətləri məruz qalıb.

 
L.Ə.
www.oxu.az 
"

"Kosmosda dövlət yaradan azərbaycanlı: Bura yeni millətin ölkəsi olacaqArtıq 7 aydır ki, Kosmos üzrə YUNESKO-nun beynəlxalq komissiyasının prezidenti İqor Aşurbəylinin rəhbərliyi ilə kosmosda “Asgardia” adlı müstəqil dövlətin yaradılmasına başlanılıb.
Oxu.Az AzVision.az-a istinadla xəbər verir ki, kosmik dövlətin birinci peyki olan “Asgardiya-1” bu ilin payız ayında kosmosa yola salınacaq.
“Bu, “Asgardia”nın yaradılmasında çox mühüm addımdır. Peyk kosmosda “Asgardia”nın mövcud olmasının təməl daşıdır. Burada bir milyon yarımdan çox asgardialının məlumatları saxlanılacaq. İnsanlar özləri barədə informasiyanı “Asgardia”ya göndərmək imkanına sahibdirlər”, - İqor Aşurbəyli deyib.
Onun sözlərinə görə, “Asgardia” kosmosda dövlətçiliyin yeni forması ola bilər. O, hesab edir ki, bura yeni millətin yaranacağı ölkəyə çevriləcək. 
Layihədə iştirak edən alimlər ümid edirlər ki, “Asgardia” layihəsi bütün bəşəriyyətin xeyrinə olacaq.
Qeyd edək ki, İqor Aşurbəyli 9 sentyabr 1963-cü ildə Bakıda anadan olub. Rusiya Hava Hücumundan Müdafiə Sistemləri Konserninin İdarədənkənar Ekspert Şurasının həmsədridir. “Almaz-Antey” konstruktor bürosunun sabiq rəhbəri, Texnika elmləri doktorudur.
2011-ci ilədək İqor Aşurbəyli on il “Almaz-Antey” baş konstruktor bürosu sisteminə rəhbərlik edib. Onun direktoru olduğu “Almaz” korporasiyası müasir Rusiyanın havadan müdafiə sisteminin qalxanı sayılan S-300 və S-400 raketlərinin istehsalı ilə məşhurlaşıb.
N.О.
www.oxu.az
"

"SamsungWind-Free™ - Külək olmadıqca narahatlığa səbəb yoxdurTezliklə bizi bürkülü havalar gözləyir, çoxları üçün isə hətta indidən kondisioner mövsümü açıq elan olunub. Artıq uzun zamandır ki, kondisioner gündəlik həyatımızın bir hissəsi sayılır, amma çox zaman biz split sisteminin imkanları və funksiyalarına tabe oluruq. Bu, o deməkdir ki, otağın çox isti və ya soyuq olmasından asılı olaraq, tez-tez temperaturu tənzimləməli oluruq və hətta çox sevdiyimiz divanın düz üzərinə vuran soyuq hava kütləsi səbəbindən ondan  imtina etməli oluruq. Uşaqlar temperatur dəyişikliyinə daha həssas olduğu üçün isə valideynlər uşaq otağında soyuq hava kütləsinin axınını və temperaturu tənzimləmək üçün tez-tez yuxusuz qalırlar.
“Nowind. Noworries”- “Külək olmadıqca narahatlığa səbəb yoxdur”, - bunu Samsung-un rəsmi Youtube kanalında yeni “küləksiz” kondisionerlərə həsr olunmuş məzəli çarx bildirir. Yeni Samsung kondisionerləri innovativWind-Free™ texnologiyası əsasında işləyir.  Bu texnologiya 2 mərhələli “2-Step Cooling” soyutma sistemini təmin edir, birinci növbədə otaqda olan  hava kütləsi  FastCooling sürətli soyutma rejimində soyudulur, sonra kondisioner temperaturun qorunub saxlanması üçün avtomatik olaraq “küləksiz” Wind-Free işləmə rejiminə keçid alır. Wind-Free™  rejimində soyuq hava kütləsi 21000 mikroməsamələr vasitəsilə paylandığına görə,  siz soyuq hava kütləsinin hərəkətini, demək olar ki, hiss etmirsiniz. Beləliklə, otaqda iqlim balansı yaranır və siz rahat şəraitdən yararlana bilirsiz, belə ki, artıq soyuğun müəyyən yerlərdə cəmlənməsi, soyuq hava kütləsinin birbaşa üstünüzə vurması və ayarları tez-tez dəyişdirmək  kimi hallar yaşanmır.  İnnovasiya yeni kondisionerlərin nəinki texnologiyasında, həmçinin, formasında da istifadə olunur. Unikal üçbucaq konstruksiya spilt sistemi yerindən asılı olmayaraq,  soyuq hava kütləsinin otağın bütün sahəsinə tam paylanmasına imkan yaradır. Genişlənmiş hava qəbuledicisi sayəsində kondisioner daha böyük həcmdə hava kütləsini soyuda bilir, hava püskürdücüsünün optimal eni və bucağı, o cümlədən əlavə v-formalı istiqamətləndiricilər və böyük ventilyatorun köməyi ilə isə yeni modellər soyuq hava kütləsinin otağın perimetr boyunca sürətli və effektiv paylanmasını təmin edir.
8-qütblü rəqəmsal invertorla təchiz olunmuş Samsung kondisionerlərinin yeni modelləri otaq sahəsini 43% daha tez soyudur və adi modellərdən 32% daha az enerji istifadəsini təmin edir.
Bu kondisionerlər lazımi temperaturu tez-tez yanıb-sönmədən uzun müddət saxlaya bilir və bununla yüklənmənin qarşısı alınır ki, bu da  SamsungWind-Free™ kondisionerlərini daha səssiz, effektiv və uzunömürlü edir.  İndiWi-Fi modulu sayəsində SmartHome əlavəsi vasitəsilə enerji sərfiyyatına öz smartfonunuzdan da nəzarət edə bilərsiniz. Bundan əlavə, internet bağlantısı ilə split sisteminin söndürülmə/yandırılma, temperatur tənzimlənməsi kimi funksiyalarını da idarə etmək mümkündür. Gəzməyə gedərkən kondisioneri söndürməyi unutmusunuz? Fikir etməyin, indi harada olmağınızdan asılı olmayaraq, kondisioneri birbaşa smartfonunuzdan  söndürə bilərsiniz!
Yeni SamsungWind-Free™ kondisionerləri həmçinin sizin səhhətinizin qeydinə qalır. Havada olan xırda toz zərrəcikləri ağ ciyərlərinizə dola bilər, amma SamsungWind-Free™ kondisionerlərinin EasyFilterPlus filtrləri toz və allergenləri toplayaraq, havanın təmizliyini təmin edir. Filtr bütün havanı tam şəkildə filtrasiya edir, Virus Doctor texnologiyası isə havanı virus və bakteriyalardan 99%-ə qədər təmizləyir. EasyFilterPlus-un təmizlənməsi də çox asandır. Filtrin yuxarıdan çöl tərəfdə rahat yerləşməsi sayəsində, kondisionerin qapağını açmadan filtri asanlıqla çıxarmaq, təmizləmək və yerinə taxmaq mümkündür.
Samsung kondisionerləri haqda daha ətraflı məlumatı “BakuElectronics” mağazalar şəbəkəsindən ala bilərsiniz.
www.oxu.az
"

"“Facebook” yeni funksiyanı sınaqdan keçirir“Facebook” sosial şəbəkəsi istifadəçilərin fotoşəkillərini kopyalanmaqdan qorumaq üçün yaradılan yeni funksiyanı sınaqdan keçirir.  Müvafiq layihə “Photo Guard” adlanır.
Oxu.Az “ICTnews”a istinadən xəbər verir ki, “Photo Guard” profil fotoşəklinin mümkün kopyalanmasını 70 faiz azaldır.
Məlumata görə, sosial şəbəkə istifadəçiləri funksiyanı aktivləşdirməklə digər istifadəçilərə öz profillərindən fotoşəkil yükləməyi, eləcə də, orada dostları qeyd etməyi qadağan etmiş olacaqlar.
Lakin yenilikdə diqqəti daha çox “Photo Guard” funksiyasının istifadəçi fotoşəkillərinin skrinşotlarının yaradılmasının qadağan edilməsinin aktivləşdirilməsi cəlb edir. Texniki baxımdan skrinşotların yaradılmasının qadağan edilməsinin tətbiqi tam aydın olmasa da, mütəxəssislər qeyd edir ki, funksiya “Android” əməliyyat sisteminin idarəetməsi ilə işləyən əksər qurğularda işləyir.
“Facebook”un sınaq “Photo Guard” funksiyası hazırda yalnız Hindistan ərazisində istifadəyə verilib, lakin gələcəkdə sosial şəbəkənin proqramın coğrafiyasını genişləndirəcəyi gözlənilir.
Qeyd edək ki, istifadəçilərin sosial şəbəkə səhifələrində yüklədikləri fotoşəkillərin qeyri-qanuni kopyalanması çoxdankı və ciddi problemdir. Praktikadan məlum olur ki, onu həll etmək heç də asan deyil.
L.Ə.
www.oxu.az 
 
"

"Google-ın Rusiya domeni bağlandı -YENİLƏNİBRusiyada Google axtarış servisinin Rusiya domeni google.ru blokdan çıxarıldı.
Oxu.Az bu barədə Meduza-ya istinadən xəbər verir.
Yerli vaxtla 16:15-də (Bakı vaxtı ilə 17:15) provayderlərin saytları blok etdiyi domenlər siyahından çıxarıldı. Google.ru üç saat ərzində blok edilib. Bu müddət ərzində onu “Akado” və TTK kimi iri provayderlər blok ediblər. 
16:38
Google.ru (axtarış servisinin rus versiyası) səhifəsi qadağan edilmiş informasiya reyesterinə daxil edilib. 
Oxu.Az RBK-ya istinadən xəbər verir ki, “qara siyahıya” daxil edilmə tarixi kimi 2017-ci ilin 16 iyun göstərilir. Bloketmənin təşəbbüskarı Federal Vergi Xidmətidir. 
Reyesterdə “çıxış məhdudlaşdırılmır” göstərilsə də, bir sıra operatorlarda artıq saytın yüklənməsi ilə bağlı problemlər yaranıb. Belə ki, Telecom TZ  operatorlarında google.ru açılmır. 
Rusiya nəzarət komitəsinin nümayəndəliyi vəziyyəti hələlik şərh etməyib. Google-dan  bu məsələyə dair suala operativ cavab verilməyib. 
N.O.
www.oxu.az
"

"“Əşyalar interneti” laboratoriyası yaradılıbÇinin “Huawei” telekommunikasiya avadanlığı istehsalçısı və İspaniyanın “Telefonica” rabitə operatoru açıq “Əşyalar interneti” (IoT) laboratoriyası yaradıb.
Oxu.Az “ICTnews”a  istinadən xəbər verir ki, Çilidə istifadəyə verilən “NB-IoT Open Lab” layihəsinin məqsədi darzolaqlı “Əşyalar interneti” texnologiyaları ilə əlaqədar həll və əlavələrin hazırlanmasını sadələşdirmək və sürətləndirməkdən ibarətdir.
Laboratoriya mobil “IoT” şəbəkə bazarına qabaqcıl həllərin çıxarılması üçün istehsalçı, tərəfdaş, ekspert, tərtibatçı və dizaynerlər ekosisteminin yaradılması üçün nəzərdə tutulub. Onlar “Huawei”in resurs və imkanlarının “Telefonica” şirkətinin tədqiqat mərkəzinin elmi-texniki bazası, eləcə də, resurs və innovasiyaları ilə birləşdirilməsi sayəsində “IoT” texnologiyalarından birinci yararlana biləcəklər.
Məlumata görə, “NB-IoT” laboratoriyası çərçivəsində praktik “IoT” texnologiyalar mərkəzi yeni texnologiyaların tətbiqində maraqlı olan “Əşyalar interneti” cəmiyyətinin iştirakçılarının görüş yerinə çevriləcək. Texnologiyanın tətbiqinə proqram təminatının uyğunluğunun sınaqları üzrə görüşlər, birgə işlənmə və testlər, startaplar üçün treninq və proqramlar, eləcə də, digər çoxlu birgə tədbirlər xidmət edəcək. Laboratoriya faydalı əməkdaşlıq üçün platforma rolunu oynamaqla tədarükçülərə birlikdə yeni “IoT” servislərinin tətbiqini sürətləndirməyə imkan verəcək.
L.Ə.
www.oxu.az 
"

"Ödəmə terminallarına edilmiş hücumların sayı 31% yüksəlibÖtən il ödəmə terminallarına edilmiş hücumların sayı artıb. “Trustwave” informasiya təhlükəsizliyi şirkətinin məlumatına görə, 2016-cı ildə ödəmə terminallarına edilmiş hücumların sayı 31% yüksəlib.

 
Oxu.Az “ICTnews”a istinadən xəbər verir ki, “Trustwave” şirkətinin ekspertləri tərəfindən bu sahədə araşdırılan hadisələrin 49%-i Şimali Amerika, 21%-i Asiya-Sakit okean regionu, 20%-i Avropa, Orta Asiya və Afrika, 10%-i isə Cənubi Amerikanın payına düşür.
Hücumların 22%-i pərakəndə ticarətlə məşğul olan şirkətlərə, 20%-i isə ictimai qida müəssisələrinə qarşı həyata keçirilib.

 

“Trustwave” şirkəti tərəfindən araşdırılmış hadisələrin 50%-dən çoxu bank kartlarının oğurlanması ilə bağlıdır. 33% halda hakerlər məlumatları kartların maqnit lentlərindən oğurlayıblar, 30% halda isə hücum kart olmadan əməliyyatların keçirilməsi zamanı həyata keçirilib.
L.Ə.
www.oxu.az 
"

"iPhone 8-in istehsalına başlandı - FOTOApple korporasiyası iPhone smartfonlarının yeni modelləri olan iPhone 8 və iPhone 8 plus-u artıq hazırlayıb.
Oxu.Az milli.az-a istinadən bildirir ki, Apple korporasiyası yeni iPhone-ların dizaynı barədə heç bir məlumat verməsə də, Britaniyanın Olixar şirkəti iPhone 8 üçün qoruyucu aksessuarlara sifarişləri qəbul etməyə başlayıb.
Aksessuarlar Mobile Fun ticarət şəbəkəsində satılacaq.
iPhone 8 smartfonlarında ikiqat linzalı 2 3D kamera şaquli olacaq.
Yeni smartfonların istehsalına artıq başlanıb.
Smartfonun ilkin satış qiyməti 1000 dollardır.
Yeni iPhone smartfonları payızda rəsmi olaraq təqdim ediləcək.
iPhone 8-in özəllikləri:
- dual linzalı 3D kamera
- Əyilmiş şüşə korpus
- “Əlavə reallıq” qacetlərindən istifadəyə imkan verən ekran
- naqilsiz enerji toplama imkanı
- 5,8 düymlük OLED displey
- Touch İD düyməsinin ekrandakı funksiya ilə əvəzlənməsi
- Ortada metal dayaq çərçivəli şüşə arxa hissə
- Simanın tanınması funksiyası
A.M.
www.oxu.az
"

"Çinli şirkət bazara əyilən ekrana malik noutbuk çıxarmaq istəyir Çinin “Lenovo” şirkəti əyilən ekrana malik noutbuk konsepsiyasını nümayiş etdirib.
Oxu.Az “ICTnews”-a istinadən xəbər verir ki, təqdimat Nyu-Yorkda keçirilən “Lenovo Transform” tədbirində baş tutub.
Şirkətdən bildiriblər ki, söhbət hələlik ənənəvi qatlanma mexanizmi olmayan, əyilmiş displeyə malik və standart klaviaturalı leptop ideyasından gedir. Cihaz yeni texnologiyadan istifadə edilməklə yeni materiallardan hazırlanacaq. Noutbuk səs komandalarını və əlyazmanı dəstəkləyəcək. Başqa xüsusiyyətlər haqda məlumat verilməyib.
Qeyd edək ki, indiyə qədər bir çox şirkət əyilmiş displeyə malik prototip nümayiş etdirsə də, hələlik bu ideyalar reallaşmayıb. 2016-cı ilin iyununda “Lenovo” 2 ədəd OLED-ekranlı əyilən smartfon prototipi təqdim edib, lakin yeni məhsulun 5 il ərzində bazara çıxarılması planlaşdırılır.
L.Ə.
www.oxu.az 
"

"Külək enerjisi ilə işləyən elektromobilin sınaqları keçirildi – VİDEOElektromobil enerji toplamadan 110 km avtonom hərəkət edə bilir.Kolumbiyada enerji mənbəyi qismində küləyin gücündən istifadə edən elektromobilin sınaqları keçirilib.
Oxu.Az ictnews.az-a istinadən bildirir ki, “Eolo” və ya “Aeolus” adlanan avtomobil prototipi Nelson Havyer Roldan tərəfindən hazırlanıb.
Saatda 130 km-dək sürət yığan küləklə işləyən elektromobil enerji toplamadan 110 km avtonom hərəkət edə bilir.


A.M.

www.oxu.az
"

"2021-ci ildə dünyada insanların 50%-dən çoxu internetdən istifadə edəcəkŞəbəkə avadanlığının istehsalı üzrə ixtisaslaşmış “Cisco” şirkətinin proqnozuna görə, 4 il sonra planetdə insanların 50%-dən çoxu internetdən istifadə edəcək.
Oxu.Az “ICTnews”-a istinadən xəbər verir ki, 2016-cı ilin sonuna dünyada 3,3 milyard nəfər internet istifadəçisi qeydə alınıb. 2021-ci ilə bu göstərici 4,6 milyard nəfər (planet əhalisinin 58%-i) təşkil edəcək. “Cisco Visual Networking Index Complete Forecast” adlı hesabata əsasən, bu dövr üçün qlobal veb trafikin həcmi üç  dəfə artaraq 3,3 Zbayta yaxınlaşacaq.
“Cisco” analitiklərinin proqnozuna görə, 2021-ci ilə ""əşyalar interneti"" proqramlarını dəstəkləyən kompüterlərarası qoşulmaların payı bütün qurğu və qoşulmaların ümumi sayını (27,1 milyard) 50% ötəcək. ""Ağıllı"" evlər, ""ağıllı"" səhiyyə, ""ağıllı"" avtomobillər və nəqliyyat, həmçinin yeni nəsil kompüterlərarası əlaqə üzrə başqa xidmətlərlə bağlı “əşyalar interneti” innovasiyalarının inkişafı buna imkan yaradacaq.
Qlobal miqyasda yeni videoservislərin sayı 15 dəfə artacaq, 2021-ci ilə ümumi videotrafik həcmində onların payı 13%-ə yaxınlaşacaq.
Yalnız birbaşa axınlı yayım əyləncə gündəliyini formalaşdırmayacaq: virtual və artırılmış reallıq xidmətləri populyarlaşır. 2021-ci ilə VR/AR üzrə qlobal trafik 20 dəfə artacaq və dünya əyləncə trafikinin 1%-ni təşkil edəcək.
L.Ə.
www.oxu.az 
"

"Skype öz işini tamamilə bərpa edib – YENİLƏNİBSkype şirkəti servisin işində yaranan nasazlığın aradan qaldırılması ilə bağlı məlumat yayıb.
Oxu.Az-ın xəbərinə görə, müvafiq açıqlama şirkətin rəsmi saytında yerləşdirilib.
“Məsələ tam həllini tapıb”, - açıqlamada bildirilir.
20.06.2017 14:37
Avropa, ABŞ və dünyanın digər ölkələrində Skype istifadəçiləri servisin işində nasazlıqla rastlaşıblar.
Oxu.Az Meduza-ya istinadən xəbər verir.  
Skype Avropada və ABŞ-ın bəzi ştatlarında işləmir və ya fasilələrlə işləyir. Skype-ın işində baş verən nasazlıq Ukrayna və Belarusda da hiss edilib. 


Bununla yanaşı, nasazlığın qeyd edildiyi ölkələrdə bəzi istifadəçilər heç bir problemlə üzləşmədiklərini də bildiriblər.  
Skype komandası problemdən xəbərdar olduqlarını və onun aradan qaldırılması üçün bütün mümkün tədbirləri həyata keçirdiklərini bildiriblər. Skype-ın işində yaranan nasazlığın səbəbi açıqlanmayıb. 
S.S.
www.oxu.az
"

"“WhatsApp”dan internetsiz necə istifadə etmək olar? – YENİLƏNİB + VİDEO“WhatsApp” dünyada smartfonlar üçün ən yaxşı proqramlardan biri sayılır. İstifadəçi sayı milyardı ötən tətbiqdə hər ay milyardlarla ismarıc göndərilir.
Bütün dünyada olduğu kimi, Azərbaycanda da istifadəçiləri bir sual maraqlandırır: Proqram internetsiz işləyir?
Xəbər verdiyimiz kimi, Mövqe.az saytı android əsaslı cihazlarda belə bir əməliyyatın mümkün olduğunu yazmışdı.
“Mentalitet” Facebook səhifəsində isə bu əməliyyatın necə yerinə yetirilməsinə dair video yerləşdirilib.
Həmin görüntüləri sizə təqdim edirik:

 
19.06.2017 16:41
Dünyanın ən böyük mesajlaşma platforması olan “WhatsApp”ın internetsiz şəraitdə də istifadə edilməsi mümkündür. 
Oxu.Az Movqe.az-a istinadən xəbər verir ki, əməliyyat hələlik yalnız android əsaslı cihazlar üçün mümkündür. Yəni internetsiz “WhatsApp” istifadəsi “iPhone” istifadəçilərini əhatə etmir.
Android cihazlarında internetsiz “WhatsApp”dan istifadə etmək üçün:

1 - Parametrlər - Bağlantılar - Mobil ayarlar

2 - Access Point - Adlar

3 - Sağ yuxarıdakı “yüklə”  düyməsi

4 - Ad: WhatsApp

APN: internet

Proxy: 127.0.0.01

Bağlantı nöqtəsi: 8080

5 – Qeyd ediləndən sonra “Access Point Adları”ndan “WhatsApp”ı seçin.
Bu əməliyyatın iOS-da həyata keçirilməməsinin səbəbi ayarlar hissəsinin məhdud olmasından qaynaqlanır. Çünki iOS  “proxy” və “port” dəyişməsinə icazə vermir.
L.Ə.
www.oxu.az 
"

"“Amazon”dan geyim sifariş verənlərə şad xəbər ABŞ-ın e-ticarət nəhəngi “Amazon” “Prime Wardrobe” adı ilə istifadəçilərinə yeni xidmət təklif etməyə hazırlaşır. 
Oxu.Az xarici mətbuata istinadən xəbər verir ki, yeni xidmət müştərilərinə sifariş verdikləri geyim məhsullarını əvvəlcədən geyinib baxıb, sonra dəyərini ödəmək imkanı yaradır.
“Amazon”dan verilən şərhə görə, yeni xidmət çərçivəsində istifadəçilər internet üzərindən geyim, ayaqqabı və aksesuar kateqoriyalarında istədikləri ən az üç məhsulu seçə biləcəklər. Geyimlər müştərilərin evlərinə çatdırılacaq. Müştərilərə sınaq üçün azı 7 gün müddət veriləcək. 
Xidmət çərçivəsində qadın, kişi, uşaq və körpələr üçün 100 milyondan çox məhsul təqdim ediləcək. Bu məhsulların əksəriyyəti məşhur brendlərə -“Calvin Klein”, “Hugo Boss”, “Lacoste”, “Adidas” və “Levi s”ə məxsus olacaq.
L.Ə.
www.oxu.az
"

"Qlobal trafikin həcmi 71 eksabayta çatacaq“Ericsson” şirkətinin illik “Ericsson Mobility Report” hesabatında 2022-ci ilədək Yer kürəsi əhalisinin böyük həcmdə informasiya mübadiləsi edəcəyi qeyd olunur.
Oxu.Az ictnews-a istinadən analitiklərin hesablamalarına görə, 71 eksabayt genişzolaqlı internet vasitəsilə 6 milyarddan çox qoşulmuş unikal smartfon abunəçisi və 8,3 milyard kontakt tərəfindən hasil olunacaq. Bura planet əhalisinin sayını 3 dəfə üstələyəcək “Əşyalar interneti” qurğularını da aid etmək olar.
Bununla yanaşı, hesabatda əsas üstünlüyü auditoriyası təxminən 5 milyard istifadəçiyə çatacaq “LTE” rabitə standartının təşkil edəcəyi qeyd olunur. Bundan başqa, proqnozlara görə, qeyd olunan müddətədək “5G” şəbəkə istifadəçilərinin sayı 500 milyon nəfərə bərabər olacaq.
L.Ə.
www.oxu.az 
"

"“Samsung Galaxy Note 8” smartfonunun təqdimat tarixi bəlli olub“Samsung” şirkətinin “Note” seriyasına məxsus yeni smartfonunun təqdimat tarixi məlum olub. İnsayderin sözlərinə görə, sözügedən qurğu 2017-ci il 26 avqust tarixində təqdim ediləcək.
Daha öncə “Samsung” şirkətinin “Note 8” smartfonunun  2017-ci ilin sentyabrında Berlində keçiriləcək “IFA” konfransında nümayiş etdiriləcəyi barədə məlumat yayılmışdı. Ancaq mənbə iddia edir ki, şirkət qurğunu Nyu-Yorkda keçiriləcək  tədbirində təqdim etməyi planlaşdırır.
Şayiələrə görə, “Samsung Galaxy Note 8” smartfonu 4428x2160 təsvir ölçülü 6,3 düymlük çərçivəsiz ekran, “Qualcomm Snapdragon 836” prosessoru ilə təchiz ediləcək. Əməli yaddaşın tutumu 6 QB təşkil edəcək.
“Samsung Galaxy Note 7” cihazı 2016-cı ilin avqustunda təqdim edilib. Ancaq istifadə prosesində öz-özünə alışma səbəbindən həmin ilin oktyabrında smartfon geri çağırılıb.
2017-ci ilin martında şirkət təmir edilmiş “Galaxy Note 7” qurğusunu yenidən satışa çıxarıb.
© The Investor

S.S.
 
"

"“Apple” kompüteri hərracda 355 min dollara satıldı “Apple”-ın 1976-cı il istehsalı olan 6 işlək kompüterindən biri hərracda 355 min dollara satılıb. 
Oxu.Az ictinfo-ya istinadən xəbər verir ki, sonuncu hərrac zamanı şirkətin ilk istehsallarından olan kompüter üçün ödənilən məbləğ elə də böyük olmayıb. 
Belə ki, 2013-cü ildə analoji model üçün, demək olar ki, 2 dəfədə böyük məbləğ – 671 min, 2014-cü ildə isə 905 min dollar ödənilib. Müqayisə üçün qeyd edək ki, hərrac zamanı 4-rotorlu “Eniqma” maşını 547 min dollara satılıb.
“Apple”-ın ilk kompüterini şirkətin həmtəsisçisi Stiv Voznyak şəxsi istifadə üçün yaradıb. Hazır ödəmə şəklində qurğu 666,66 dollara satılıb. Bu rəqəm ixtiraçının ən sevimli rəqəmi olub. Kompüterdən istifadə üçün sahibi ona ekranı, korpusu, qida mənbəyini və klaviaturanı müstəqil əlavə etməli idi. Bu tip kompüterlərdən cəmi 200 ədəd satışa çıxarılıb. İndi dünyada bu kompüterdən 63 ədəd mövcuddur. Onun da 6-sı işlək vəziyyətdədir.
L.Ə.
www.oxu.az 
"

"Uçan taksilər belə olacaq – VİDEODünyanın ən böyük təyyarə istehsalçılarından olan “Airbus” şirkəti “Vahana” adını verdiyi yeni konsept pilotsuz uçan aparatını təqdim edib. 
Oxu.Az xəbər verir ki, əsas missiyası böyük şəhərlərin tıxac problemini həll etmək olan layihə hava daşımalarına yenilik gətirəcək.
Konsept taksinin necə olacağının canlandırıldığı kompüter qrafikası ilə hazırlanmış videodan göründüyü kimi, taksi şirkətlərinin mobil əlavələrinə oxşayan bir mobil əlavə vasitəsilə gedəcəyiniz yeri, zamanı, baqajınızın olub-olmamasını qeyd etdikdən sonra uçan taksi sizi ən yaxın “vertiport” adı verilən dayanacaqdan götürərək lazım olan yerə aparır. 
“Vahana”nın digər bir üstünlüyü ondadır ki, vertikal eniş-qalxış edə bilməsi sayəsində bir çox yerdən sərnişin götürə və düşürə bilir.
 “Vahana” tam avtomatlaşdırılmış şəkildə fəaliyyət göstərəcək. Sərnişinin hər hansı formada müdaxiləyə ehtiyac qalmadan gedəcəyi trayektoriyada olan digər uçuşları tənzimləyəcək və özünə yol açacaq. 
“Vahana” həmçinin hər hansı bir fövqəladə hadisə baş verməsi zamanı istifadə etmək üçün paraşütlə, ətrafı analiz etmək üçün kameralarla, radarla və gps-lə təmin olunacaq. 

İ.N.
www.oxu.az
"

"“Nar” və “Avtostop” radio verilişindən maraqlı təklif: Müsabiqədə iştirak et, dəyərli hədiyyələr qazan! “Nar” və DJ Tural Yusifovun müəllifi olduğu “Avtostop” radiolayihəsi müştərək aksiyaya start verdi. Belə ki, həftəiçi saat 17:00-dan 20:00-dək 106.3 FM radiosunun canlı efir müddətində keçirilən müsabiqənin qalibləri “Nar” tərəfindən xüsusi mükafatlarla təbrik edilirlər. Yol hərəkəti qaydaları haqqında biliklərini sınayan radio dinləyiciləri mobil operatordan yüksəksürətli 4G-modem və 3 aylıq pulsuz “Turbo 2XL” internet paketi hədiyyə qazanmaq fürsəti əldə edirlər. Nicat Həmidli, Təbriz Nəzirli, İlqar Lətif-zadə, Cümşüd Məmmədov, Bayram Bayramlı və Məhərrəm Cabbarov indiyədək keçirilmiş müsabiqələrin suallarını uğurla cavablandırmış ilk qaliblərdir.    
Qeyd edək ki, “Nar” ənənəvi şəkildə maarifləndirici müsabiqələr və intellektual yarışlara dəstək verərək bu cür layihələrin sponsoru qismində çıxış edir. Mobil operatorun dəstəklədiyi digər layihələr haqqında ətraflı məlumatı nar.az internet səhifəsindən öyrənmək olar.  
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. 2,3 milyon istifadəçisi olan “Nar” hazırda ölkə ərazisinin 99%-ni əhatə edən və 6000-dən artıq baza stansiyasından ibarət olan geniş şəbəkəsi ilə abunəçilərinə yüksəkkeyfiyyətli xidmət göstərir.  

www.oxu.az
"

"Azərbaycanda deaktiv mobil nömrələrin bərpası pullu olacaq21 iyuldan etibarən fakturasız (SimSim) xətt sisteminə aid ləğv edilmiş nömrələrin bərpa əməliyyatı ödənişli olacaq.
Xidmət haqqı 1 (bir) AZN təşkil edəcək.
Qeyd edək ki, əgər nömrə adınıza rəsmiləşdirilibsə, bərpa əməliyyatı üçün 5 AZN nominallı danışıq kartı ilə ofislərə yaxınlaşmalısınız. Həmin məbləğ balansa yüklənilir.
Əgər nömrə digər şəxsin adına rəsmiləşdirilibsə, o zaman (050) prefiksli nömrələr üçün 20 AZN, (051) prefİksli nömrələr üçün isə 10 AZN dəyərində danışıq kartı ilə ofislərə müraciət olunmalıdır. Bərpa olunacaq nömrə adınıza rəsmiləşdirilir və təqdim etdiyiniz danışıq kartı həmin nömrənin balansına yüklənilir.
©trend

E.Ə.
 
"

"Dünya üzrə mobil rabitə istifadəçilərinin sayı bəlli oldu “GSM” Assosiasiyasının “GSMA Intelligence” tədqiqat bölməsi dünyada mobil rabitə istifadəçilərinin sayının 5 milyard nəfəri ötməsini açıqlayıb.
Oxu.Az “ICTnews”-a istinadən xəbər verir ki, layihənin saytında mobil bağlantıların, eləcə də, unikal abunəçilərin sayının hesablanması aparılır. Məlumatların mobil statistika və proqnozların geniş məlumat bazasına əsaslanması qeyd olunur.
“GSMA” statistikasına görə, mobil rabitə istifadəçilərinin sayının 1 milyardı ötdüyü 2003-cü ildən hər növbəti 1 milyard 3-4 ildən sonra qoşulub.
L.Ə.
www.oxu.az 
"

"Dünyanın aparıcı İT şirkətlərinin reytinqi hazırlandı “Gartner” analitik şirkəti informasiya texnologiyaları sahəsində şirkətlərin gəlir həcminə görə dünyanın aparıcı İT şirkətlərinin reytinqini tərtib edib.
Oxu.Az “ICTnews”-a istinadən xəbər verir ki, 2016-cı ilin məlumatları üzrə tərtib edilmiş reytinqin ilk pilləsində “Apple” şirkəti qərarlaşıb. Analitiklər bu şirkətin İT gəlirini 218,1 milyard dollar məbləğində qiymətləndiriblər. 2015-ci ildə bu göstərici 235 milyard dollar idi.
139,1 milyard dollar gəlirə malik “Samsung Group” ikinci yeri tutub. 2015-ci ildə Cənubi Koreya nəhənginin gəlirinin həcmi 142 milyard dollar idi.
“Gartner” şirkətinin təhlilinə görə, 90 milyard dollar məbləğində dövriyyəyə malik “Google” dünyanın üçüncü aparıcı şirkətidir. Məlumat üçün, 2015-ci ildə 74,9 milyard dollar gəlirə malik korporasiya beşinci yeri tutmuşdu.
Yeni reytinqdə “Microsoft” (85,7 milyard dollar) şirkəti dördüncü, “IBM” (77,8 milyard dollar) şirkəti isə beşinci yeri tutub. 2015-ci ildə bu şirkətlər müvafiq olaraq reytinqin üçüncü və dördüncü pillələrində qərarlaşmışdılar.
L.Ə.
wwww.oxu.az 
"

"Dünyanın texnologiya məhşurlarının vizitkartları necədir? – FOTOVizitkartlar müasir dövrdə iş adamlarının istifadə etdiyi ən vacib elementlərdəndir. 
Oxu.Az webtekno.com-a istinadən dünyanın ən məhşur insanlarından olan 9 uğurlu iş adamının vizitkartlarını təqdim edir. 





























İ.N.
www.oxu.az
"

"Smartfonlarda yeni texnologiya tətbiq ediləcək “Apple” və “Samsung” bir-biri ilə rəqabət apararkən, iddialı Çin istehsalçısı qeyri-adi ideyaların həyata keçirilməsi ilə məşğuldur.
Oxu.Az İctinfo.az-aistinadən xəbər verir ki, “Huawei” şirkəti “Mate 10” smartfonunda bütün rəqiblərini geridə qoyacaq “4D Touch” texnologiyasın tətbiq etmək istəyir.
Ancaq  “4D Touch” texnologiyasının necə həyata keçiriləcəyi və nə dərəcədə faydalı olacağı barədə məlumat verilmir.
Məlumat görə, “4D Touch” texnologiyasını dəstəkləyəcək ilk qurğu payızda təqdim ediləcək. Yaxın illərdə bütün şirkətlərin bu texnologiya əsasında smartfon istehsal edəcəyi gözlənilir.
L.Ə.
www.oxu.az 
"

"İtmiş insanları polis yox, neyroşəbəkə tapacaqHazırda itmiş şəxslərin axtarışı ilə polis və sosial xidmətlər məşğul olur. Lakin tezliklə maşınlar mürəkkəb alqoritmlərin köməyilə, hətta bir neçə il əvvəl itmiş insanları tapmaqda yardım edəcək.
Oxu.Az ict.az-a istinadən xəbər verir ki, yeni neyroşəbəkə insan sifətinin dodaqlar, alın, yanaqların forması və s. kimi xüsusiyyətlərini müqayisə edir.
Sistem əldə olunmuş məlumatlara əsasən, insanın zamanla necə dəyişə biləcəyini təhlil etməyə başlayır. Bundan əlavə, proqram, hətta qohumların xarici görünüşünə dair məlumatları, qocalma prosesinin fərdi əlamətlərini və digər xüsusiyyətləri nəzərə alır ki, bu da onu bütün mövcud analoqlarından fərqləndirir.
Tədqiqatçılar bildiriblər ki, yeni alqoritmi cinayətkarların axtarışı üçün də istifadə etmək mümkündür. Onlar nümunə kimi 1991-ci ildə Yunanıstanın Kos adasında itmiş 21 aylıq körpə Ben Nidhemin fotosundan istifadə ediblər. Ben tapılmasa da, sistem onun 20 il sonra necə görünə biləcəyi haqda təxmini təsəvvür yarada bilib.
“Biz sistemdə yüz minlərlə şəxsin sifətinin onların müvafiq yaşlarını göstərən təsvirlərini yerləşdiririk. Bundan sonra insanın qocalma prosesini görən neyroşəbəkə təsvirləri yaşa görə yaradır. Bu, olduqca sürətli üsuldur. Hazırda bütün mövcud alqoritmlər xətti və ya birölçülü metodlardan istifadə edir. Bizim neyroşəbəkənin xətti olmaması onu hər bir konkret insan üçün daha uyğun edir”, – deyə layihə müəlliflərindən biri Əli Mayna Buxar bildirib.
L.Ə.
www.oxu.az 
"

"“Viber” messencerində yeni funksiyalar istifadəyə verilibPopulyar “Viber” messencerinin yeni yeniləməsi artıq sınaq mərhələsini geridə qoyaraq “iOS” və “Android” platformaları üçün əlçatandır.
Oxu.Az “ICTnews” a istinadən xəbər verir ki, bu yeniləmədə bir neçə yeni faydalı funksiya istifadəyə verilib. Məsələn, lazımi informasiyanı bilavasitə messencerdə axtarmaq mümkündür. İndi “Viber” messenceri vasitəsilə “YouTube” videohostinqində videonu izləmək və sonra həmin çarxı dostlara göndərmək mümkündür.
Həmçinin messencerin “Android” versiyasında açar sözlər üzrə stiker və “Gif” şəkillərin axtarışı əlçatan olub. Qeyd edək ki, sözügedən funksiya “iOS” platformasında əlçatan idi. Bundan başqa, istifadəyə verilmiş “rich” bildirişləri vasitəsilə proqrama daxil olmadan mesajlara stikerlərlə cavab vermək mümkündür.
L.Ə.
www.oxu.az 
"

"Hakerlər elektron siqaretin köməyilə fərdi kompüterlərə müdaxilə edə bilərlər - VİDEOLondonda keçirilmiş “BSides” konfransında informasiya təhlükəsizliyi üzrə ekspert Ross Bevinqton elektron siqaretin köməyilə kompüterə müdaxiləni nümayiş etdirib.
Oxu.Az “ICTnews”-a istinadən xəbər verir ki, elektron siqaret vasitəsilə fərdi kompüterə müdaxilə ona əsaslanır ki, cihazlar enerji toplamaq üçün çox vaxt elektrik rozetkasına deyil, “USB” vasitəsilə kompüterə qoşulur. Əgər elektron siqaretə xüsusi mikrosxem daxil edilsə, kompüteri bunun klaviatura olduğuna “inandırmaq” olar və bu halda kompüter qurğu tərəfindən göndərilən komandaları yerinə yetirməyə başlayacaq. Elektron siqaretlə trafikin qarşılıqlı əlaqəsini nəzərdə tutan başqa hücum variantı da mövcuddur.
Bir çox istifadəçilər artıq hücumu sınaqdan keçirərək “YouTube” videohostinqində video yerləşdiriblər.


L.Ə.

www.oxu.az 
"

"“Amazon”nun səhmləri rekord qırdı “Amazon”nun səhmləri  3 faiz artaraq 1017,00 dollara qədər yüksəlib. 
Oxu.Az “Bloomberg”ə istinadən xəbər verir ki,  şirkətin səhmləri tarixdə ikinci dəfə min dollardan yuxarı qalxıb. “Amazon”un bazar dəyəri isə 498 milyard dollara çatıb. 
Qeyd edək ki, “Amazon” ölkənin ən böyük pərakəndə qida şəbəkələrindən olan “Whole Foods”u 13,7 milyard dollara satın alıb. Mütəxəssislərin rəyinə görə, pərakəndə nəhəngi “Walmart”ı rəqabətdə  geridə qoya bilər.  
2016-cı ildə ABŞ-ın pərakəndə ticarət sektorunda 34 faiz payı olan “Amazon”un sektordakı bazar payının 2021-ci ildə  50%-ə yüksələcəyi ehtimal edilir.
L.Ə.
www.oxu.az 
"

"Bakıdakı hərbi hissələrdə taksofonların sayı artırılacaq““Bakı Telefon Rabitəsi” İstehsalat Birliyi Bakıda yerləşən hərbi hissələrdə taksofonların sayını artıracaq"".
Oxu.Az xəbər verir ki, bunu Trend-ə layihəyə yaxın mənbə məlumat verib.
Məlumatda qeyd olunur ki, taksofonlar həmçinin azadlıqdan məhrum etmə müəssisələrində quraşdırılacaq.
Mənbə bildirib ki, bu zonalarda taksofonlara tələbat çox böyükdür.
Qeyd edək ki, hazırda “Bakı Telefon Rabitəsi” xidmət dairəsinə 355 taksofon fəaliyyət göstərir.
E.Ə.
www.oxu.az
"

"Azərbaycanın Qlobal kibertəhlükəsizlik indeksində yeri açıqlandıBeynəlxalq Telekommunikasiya Şurası (ITU) 2017-ci il üzrə Qlobal kibertəhlükəsizlik indeksini açıqlayıb.
Oxu.Az APA-ya istinadən xəbər verir ki, indeks ITU-nun üzvü olan ölkələrin kibertəhlükəsizliyə məruz qalma səviyyəsini özündə əks etdirir. 
193 ölkəni özündə birləşdirən indeks qanunvericilik bazasını, texniki məlumatlar, təşkilati və kooperasiya kimi məsələləri əhatə edir.
Azərbaycan indeksdə 48-ci yeri (0.559 bal) tutub.
Qonşularımıza gəlincə, Gürcüstan 8-ci, Rusiya 10-cu, Türkiyə 43-cü yeri tutub. Ermənistan isə siyahının autsayderlərindədir - 111-ci yer. 
Ermənistanla yanaşı, kibertəhlükələrə daha çox məruz qalan Əfqanıstan, Özbəkistan, Zimbabve, Liviya, Bosniya və Herseqovina indeksin ən aşağısında qərarlaşıb. Reytinqin sonuncusu pilləsində Ekvatorial Qvineyadır.
Yeri gəlmişkən, indeksin lideri Sinqapurdur. İkinci və üçüncü yerləri ABŞ və Malayziya bölüşdürür.
E.Ə.
www.oxu.az
"

"Google YouTube-da ekstremist video-çarxlara nəzarəti gücləndirəcəkGoogle şirkəti, korporasiyaya məxsus YouTube hostinqində ekstremist video-çarxların yayılması ilə mübarizəni sərtləşdirəcək. 
Oxu.Az xəbər verir ki, bu barədə Google-nin iyunun 18-də verdiyi bəyanatında deyilir. 
Bunun üçün şirkət terror və digər ekstremist mövzulu video-çarxları avtomatik aşkar edən və silən seçənəkləri yeniləyəcək və yaxşılaşdıracaq. Google bu qəbildən olan videoları axtarıb tapan əməkdaşların sayını artırmağa hazırlaşır.   
Google belə videolara baxan istifadəçilərə həyatını terror ilə bağlamamağa çağıran antiekstremizm məzmunlu keçidlər gönədərəck.  
Şirkət həmçinin internetdə ekstremist materialların yayılması ilə mübarizə aparan ictimai təşkilatlarla əməkdaşlıq qurmağı vəd edib. 
“Ekstremistlər və terrorçular təhlükəsizliyimizi təhdid altında qoymurlar, onlar həmçinin bizim dəyərlərimizi, cəmiyyəti açıq və azad edən hər şeyi məhv etmək istəyirlər. Biz buna icazə verməyəcəyik”, - Google-nin press-relizində bildirilir. 
S.S.
www.oxu.az

 
 
"

"İnsan dərisinin 3D çapı 50 dəfə ucuz başa gələcəkKoreya alimləri insan dərisinin unikal 3D çap metodunu hazırlayıblar. Bu, mövcud olan 3D çap üsullarından 50 dəfə ucuz başa gələcək.
Oxu.Az xeberler.az saytına istinadən xəbər verir ki, dərinin yaradılmasında hibrid printerdən istifadə olunur. O, bioparçalanan polimerdən ibarət membrana malik xüsusi kollagen material yaradır. Yeni material insan dərisinə bənzəyir.
Professor Donq-Vu Ço bildirib ki, bu metod üçün 10 dəfə az xammaldan istifadə olunur. Yeni üsulun daha bir üstünlüyü də əldə olunmuş dərinin hüceyrə birləşmələrinin təzyiqi olmadan da yetişməsidir. Bu kimi toxumaların ənənəvi 3D çapı isə onların hüceyrələrin strukturunu köçürməsi üçün mütləq hüceyrələrin tətbiqi ilə müşayiət olunur.
Alimlər nümayiş üçün dəri nümunəsi hazırlayıblar. Material 14 gün ərzində stabillik və elastiklik əldə edib. Həmçinin onun üzərində müxtəlif epidermis qatları izlənilib.
Yeni metodun bərpaedici cərrahiyyənin inkişafına əhəmiyyətli dərəcədə təsir edəcəyi güman edilir. O, həkimlərin işini sadələşdirməklə yanaşı, pasiyentləri ağrılı əməliyyatlardan xilas etməyə imkan verəcək.
A.M.
www.oxu.az
"

"“Facebook”-da yeni təhlükə“PhishLabs” şirkətinin mütəxəssisləri yalnız mobil qurğu sahiblərinə hədəflənmiş yeni fişinq kampaniyası haqda məlumat veriblər. Hücum, əsasən, “Facebook” istifadəçilərinə, həmçinin “Apple iCloud”, “Comcast”, “Craigslist” və “OfferUp” xidmətlərinə hədəflənib.
Oxu.Az “ICTnews”-a istinadən xəbər verir ki, yeni metod ona əsaslanır ki, mobil brauzerlər ünvan sətrində linki tam göstərmirlər. 
Hakerlər bundan istifadə edərək URL ünvana defis və altdomenlər əlavə edirlər ki, mobil qurğuda link həqiqi kimi görünsün.
Ekspertlərin sözlərinə görə, bu hücum istifadəçilərin diqqətsizliyi halında həyata keçir. “PhishLabs” şirkətinin mütəxəssisi Kreyn Hessold izah edib ki, linklər, əsasən, SMS mesajlar vasitəsilə göndərilir. Bəzi mobil brauzer və messencerlər linkə tam baxmağa imkan verdiyi halda, əksər SMS proqramlarında bu funksiya yoxdur.
E.Ə.
www.oxu.az
"

"Dünyanın ən güclü superkompüterlərinin reytinqi dərc olundu“TOP500” təşkilatı dünyanın ən güclü superkompüterlərinin ənənəvi reytinqinin növbəti versiyasını dərc edib.
Oxu.Az “ICTnews”-a istinadən xəbər verir ki, Elektron Xəbər Xidməti “CHIP” resursu yazır ki, il ərzində hesablama sistemlərinin ümumi məhsuldarlığı 11 faiz - 672 petaflopsdan 749 petaflopsadək (saniyədə 1015 hesablama) artıb. 
Birinci yeri rəqiblərdən böyük fərqlə 93 petaflops göstərici ilə Çinin “Sunway TaihuLight” superkompüteri tutub.
İkinci yerdə Çinin daha bir kompüteri - son 3 ildə reytinqə başçılıq edən “Tianhe-2” (göstərici 33,9 petaflops) qərarlaşıb. Üçüncü pillədə İsveçrənin “Piz Daint” (Cray XC50) superkompüteri (nəticə 19,6 petaflops) yer alıb. 
Həmçinin, ilk beşliyə iki ABŞ kompüteri - 17,6 petaflops göstərici ilə “Titan” (Cray XK7) və 17,2 petaflops nəticəyə malik “Sequoia” (IBM BlueGene/Q) daxildir.
E.Ə.
www.oxu.az
"

"XDMX “Android” smartfonlar istifadəçilərinə xəbərdarlıq etdi“Kaspersky Lab"" şirkətinin əməkdaşları “Android” smartfonlar üçün nəzərdə tutulan yeni troyan aşkar ediblər.
Oxu.Az xəbər verir ki, Xüsusi Dövlət Mühafizə Xidmətinin Xüsusi Rabitə və İnformasiya Təhlükəsizliyi Dövlət Agentliyindən “APA-Economics”ə verilən məlumata görə, “Google Play” onlayn mağazası vasitəsilə yayılan zərərverici proqram, yeni üsullardan istifadə edərək qurğunu “root” imtiyazlara keçirməyə qadirdir. 
“Dvmap” adı alan (“Kaspersky Lab”ın təsnifatına görə) virus, ""Google Play""ə müxtəlif tətbiqetmələr adı altında, məsələn, sadə  məntiqi oyun formasında yüklənilib. Tədqiqatçılar bildirirlər ki, “Dvmap Android”in tətbiqetmələr olan rəsmi mağazasından 50 min dəfədən artıq  yüklənilib.
Kibercinayətkarlar “Dvmap” zamanı “Google Play”ə əvvəlcə tamamilə zərərsiz tətbiqetmə yükləyiblər, sonra isə onlar aprelin 18-dən mayın 15-dək olan dövrdə zərərli yenilənməni buraxıblar. Beləliklə, cinayətkarlar “Google” təhlükəsizlik sistemləri  tərəfindən aşkarlanmaqdan qaça biliblər. 
Qurğunun uğurlu yoluxmasından dərhal sonra 32 bit, həm də 64 bit kimi “Android” versiyalarında işləyən zərərverici proqram “root” imtiyazlar almaq üçün eksploitlərin lokal paketindən istifadə edir. Əgər “root” etmək alınırsa, sistemdə bir neçə modullar müəyyən edilir. “Android” versiyasından asılı olaraq, kodun inyeksiyası zərərverici iki kitabxanalardan birini - ya “libdvm.so”, ya da “libandroid_runtime.so” düzəldən zaman hücumun əsas faza mərhələsində baş verir.
“Dvmap” öz modullarının yerinə yetirilməsi üçün normal kodu zərərli kod ilə əvəz edir. Lakin bu da bəzi qanuni tətbiqetmələrin zədələnməsinə və ya onların işinin dayanmasına gətirib çıxara bilər.
Zərərverici kod kənar mənbələrdən olan proqramların quraşdırılmasını həll etmək üçün  “Android”də “Verify Apps” funksiyasını kəsən fayl buraxır. 
Digər faylları yükləmə məqsədilə o, həmçinin quraşdırılmış tətbiqetməyə qurğu inzibatçısı hüququ da verə bilər.
E.Ə.
www.oxu.az
"

"Azərbaycanda kompüter istehsalı artıb  Bu ilin əvvəlindən kompüter və elektron məhsullarının, eləcə də, elektrik avadanlıqlarının istehsalı sahələrində 75,2 milyon manatlıq məhsul istehsal olunub.
Oxu.Az Dövlət Statistika Komitəsinə istinadən xəbər verir ki, əvvəlki ilin yanvar-may ayları ilə müqayisədə kompüter və elektron məhsullarının istehsalı 72,1 faiz artıb. 
Xatırladaq ki, cari ilin dörd ayında kompüter və elektron məhsullarının istehsalı 2016-cı ilin yanvar-aprel ayları ilə müqayisədə 2,1 dəfə artım nümayiş etdirmişdi.
L.Ə.
www.oxu.az 
"

"“Nar” KSM strategiyası çərçivəsində  “Rabitə” idman klubunu dəstəkləməyə davam edir“Nar” özünün Korporativ Sosial Məsuliyyət (KSM) strategiyası çərçivəsində “Rabitə” idman klubunu dəstəkləməkdə davam edir. Belə ki, operator tərəfindən bu idman klubuna dəstək layihəsinin ikinci mərhələsi uğurla start götürüb.   
“Nar”ın dəstəyi ilə kimsəsiz və aztəminatlı ailələrdən olan uşaqlar “Rabitə” idman klubunda mütəmadi olaraq təşkil edilən boks təlimlərində iştirak edirlər. Gənc boksçulara “Rabitə” klubunun dünya və Avropa çempionu olmuş peşəkar boksçuları təlim keçirlər. Təlimlərin keçirilməsində əsas məqsəd kimsəsiz və aztəminatlı ailələrdən olan uşaqların asudə vaxtının səmərəli təşkil edilməsi və idmana olan marağın artırılmasıdır. Layihə çərçivəsində təlimlərdə iştirak edən uşaqların bir çoxu məktəblilər arasında keçirilən müxtəlif boks turnirlərində qızıl medallara sahib olublar.
Artıq ikinci ildir ki, “Rabitə” idman klubunun baş sponsoru olan “Nar” bu il də gənc boksçuları ən yeni idman ləvazimatları ilə təmin edib. “Nar”ın gənc boksçulara dəstəyini yüksək qiymətləndirən “Rabitə” idman klubunun prezidenti Fərhad Acalov gənc boksçuların gələcəkdə böyük uğurlar əldə edəcəklərindən əmin olduğunu qeyd edib. 
Xatırladaq ki, məşqlərdə iştirak edən uşaqlar üçün peşəkar idmançıya lazım olan hər cür idman ləvazimatı və nəqliyyat “Nar” tərəfindən təşkil edilir. Bu sosial layihə Korporativ Sosial Məsuliyyət strategiyası çərçivəsində “Nar”ın sponsorluğu ilə həyata keçirilir. “Rabitə” idman klubu 30-dan çox peşəkar boksçunu öz ətrafında birləşdirir. 
“Nar”ın Korporativ Sosial Məsuliyyət strategiyası haqqında ətraflı məlumatı nar.az saytından öyrənmək olar. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. 2,3 milyon istifadəçisi olan “Nar” hazırda ölkə ərazisinin 99%-ni əhatə edən və 6000-dən artıq baza stansiyasından ibarət olan geniş şəbəkəsi ilə abunəçilərinə yüksəkkeyfiyyətli xidmət göstərir.  
www.oxu.az 
 
"

"“Google Play”də yüzlərlə pulsuz proqram virusa yoluxub“Google Play” əlavələr kataloqunda yeni təhlükə aşkarlanıb.
Oxu.Az “ICTnews”a istinadən xəbər verir ki, “Trend Micro” şirkətinin əməkdaşları istifadəçilərin fərdi məlumatlarının oğurlanması və onların icazəsi olmadan əlavə proqramların quraşdırılması üçün istifadə edilən zərərli proqram təminatının (reklam kitabxanası) olduğu 800-ə yaxın proqram müəyyənləşdiriblər.
Nəticədə fotoredaktorlardan tutmuş, iş masası üçün fonlu şəkillərin yaradılması üçün proqramlaradək müxtəlif yönümlü pulsuz əlavələr yoluxdurulub. Bunlar isə milyonlarla istifadəçi tərəfindən yüklənilən proqramlardır.
“Xavier” adlanan təhlükəli virus məşhur “Joymobile” reklam virusunun da daxil olduğu “AdDown” ailəsinin üzvüdür. Lakin “Xavier” daha mükəmməldir. Zərərli proqram aşkarlanmadan yayınmaqla həm statistik, həm də dinamik analizdən yan keçir. Virus kodu məsafədən sərbəst daxil edərək “ID”, qurğunun modeli, əməliyyat sisteminin versiyası, istehsalçı, istifadə olunan ölkə, rabitə operatoru, qurğu sahibinin elektron poçt ünvanı, quraşdırılan əlavələrin siyahısı və s. kimi istifadəçi məlumatlarını oğurlayır.
Xatırladaq ki, həftə ərzində mütəxəssislər həmçinin “Google Play” əlavələr mağazasında başqa zərərli proqramların olması barədə məlumat veriblər.
Bildirilir ki, virusdan daha çox Cənub-Şərqi Asiya ölkələri zərər çəkib. Vyetnam, İndoneziya və Filippin sakinləri “Xavier” virusunu bir neçə milyon dəfə yükləyiblər. ABŞ və Avropada bu hal az baş versə də, virus buradakı istifadəçilərə də öz təsirini göstərib.
Hazırda “Trend Micro” mütəxəssisləri təhlükəni aradan qaldırmaqla məşğuldurlar. Onların səyi nəticəsində ötən həftə ərzində “Xavier” virusuna yoluxan təxminən 75 əlavə ləğv edilib. Lakin onların tam məhvi üçün görüləsi iş hələ çoxdur. Bu səbəbdən istifadəçilərə yoxlanılmış əlavələri yükləmək tövsiyə edilir.
L.Ə.
www.oxu.az 
"

"“Facebook”da daha bir yenilikArtıq “Facebook” sosial şəbəkəsinin istifadəçiləri şərh və statuslarına sərbəst olaraq Gif faylları da əlavə edə biləcəklər. 
Oxu.Az lent.az-a istinadən xəbər verir ki, sözügedən funksiya bu gündən işə salınıb.
Animasiyalı görüntünün göndərilməsi üçün düymə smaylların seçimi ilə yanbayan yerləşir. Ancaq bununla bağlı müəyyən məhdudiyyətlər də mövcuddur. Belə ki, istifadəçi sosial şəbəkəyə öz şəkil və görüntülərini yükləyə və yaxud URS ünvanı vasitəsilə şəkillər əlavə edə bilməyəcək. 
Qeyd etmək lazımdır ki, bu gün əlçatan olan və istifadəsi mümkün olan animasiyalı şəkillər “Giphy”, “Tenor” və “Disney” kimi tərəfdaş xidmətlər götürülür. 
L.Ə.
www.oxu.az 
"

"Hər gün mobil internetə bir milyon nəfər qoşulur 2017-ci  ilin birinci rübündə mobil rabitə şəbəkəsinə 107 milyon yeni qoşulma qeydə alınıb.
Oxu.az vevby.ru-ya istinadən bildirir ki, ümumilikdə mobil rabitə şəbəkəsinə qoşulanların ümumi sayı 7,7 milyard nəfər təşkil edib. Bu da ötən illə müqayisədə 4 faiz artım deməkdir. 
Daha çox bağlantı Hindistan üzrə qeydə alınıb. Ekspertlər bunu mobil operatorların endirim kampaniyaları ilə əsaslandırırlar. Qeyd edək ki, bu ölkədə ümumdünya şəbəkəsinə 43 milyon nəfər qoşulub. 
Siyahıda ikinci sırada Çin gəlir. Bu ölkədə şəbəkəyə 24 milyon nəfər yeni istifadəçi qoşulub. Üçüncü sırada 10 milyon nəfər yeni qoşulma ilə İndoneziya, dördüncü sırada 5 milyon nəfərlə Pakistan, beşinci sırada 3 milyon nəfərlə Nigeriya yer alır.  
L.Ə.
www.oxu.az 
"

"Azərbaycan ""Global Innovation Index"" reytinqində 3 pillə irəliləyibAzərbaycan dünyanın ən innovativ ölkələrinin reytinqində 3 pillə irəliləyərək 127 ölkə arasıda 82-ci yerə yüksəlib.
Oxu.Az Report-a istinadan xəbər verir ki, bu barədə ""Global Innovation Index""in 2017-ci il üzrə hazırladığı hesabatında bildirilir.
MDB ölkələri arasında Rusiya 45, Ukrayna 50, Moldova 54, Ermənistan 59, Qazaxıstan 78, Belarus 88, Tacikistan 94 və Qırğızıstan 95-ci yerləri tutub.
İlk üç yerdə İsveçrə, İsveç və Hollandiya qərarlaşıb. Birləşmiş Ştatlar və Böyük Britaniya 4 və 5-ci yerlərdədir.
Özbəkistan və Türkmənistanla bağlı məlumat yoxdur.
Tərtibatçıların sözlərinə görə, reytinq altı iri elmi-tədqiqat təşkilatının araşdırmaları əsasında tərtib edilib. Tərtibat zamanı siyasi mühitin vəziyyəti, təhsil, infrastruktur, biznes mühiti və s. əks etdirən 81 göstərici nəzərə alınıb.
www.oxu.az
 
"

"NASA Marsa göndərməyi planlaşdırdığı robotu nümayiş etdirib – VİDEOAmerika Kosmik Agentliyi və Lindon Conson adına Kosmik Mərkəzin mütəxəssisləri gələcəkdə Marsa göndərilməsi planlaşdırılan “Valkiriya” (Valkyrie) robot-qumanoidinin imkanlarını nümayiş etdiriblər.
Oxu.Az Report-a istinadən xəbər verir ki, yeni robotun sınaq videosu, idarəetmə alqoritmini yaratmış “IHMC Robotics” institutunun “YouTube” kanalına yerləşdirilib.
“Valkiriya” baş, çiyin, qarın və ayaqlarına yerləşdirilmiş təqribən 200 ötürücü ilə təchiz olunub. Onlardan alınan məlumatlar, robota, növbəti addım üçün daha münasib yer seçməkdən ötrü qiymətləndirmə aparmaq imkanı verir.
“Valkiriya”, gözlənildiyi kimi, Qırmızı planetin mənimsənilməsində Marsın ilk müstəmləkəçilərinə kömək edəcək.


A.M.

www.oxu.az
"

"İnterneti söndürə bilən 7 adam İnternetin açarı kimin əlindədir? Masonların, Rokfellerlərin, yoxsa Rotşildlərin? ABŞ prezidenti Donald Trampın sözlərinə inansaq, İnternetin açarı Bill Qeytsin əlindədir. Lakin bu da dəqiq deyil. O halda İnternetin açarı kimdədir?
Oxu.Az technote.az-a istinadən xəbər verir ki, İnternetin açarı dünyada 7 fərqli dövlətdə yaşayan 7 fərqli adamdadır. Bunun səbəbi də bu böyük gücün tək bir nəfərin əlində cəmləşməsinə imkan verməməkdir.
Qeyd edək ki, birlik İnternetlə bağlı yarana biləcək hər hansı təhlükə zamanı vəziyyəti ələ almaq məqsədilə beynəlxalq razılaşma əsasında yaradılıb. 2010-cu ildə qurulan birlikdə dünyanın hər tərəfindən “keymaster”-lər yer alır. Onlar aşağıdakılardır:
 1.Paul Kane (Britaniya)
2.Dam Kaminsky (ABŞ)
3.Jiankang Yao (Çin)
4.Moussa Guebre (Burkina Faso)
5.Bevil Vuding (Trinidad və Tobago)
6.Ondrey Sury (Çexiya)
7.Norm Ritchie (Kanada)
Bu şəxslər ICANN-də (Təyin Olunmuş Adlar və Nömrələr Üçün İnternet Qurumu) fəaliyyət göstərirlər. Əsas işləri istifadəçilərin İnternet təhlükəsizliyini təmin etməkdir. Hamının adını, yaxınlarını və məlumatlarını bilirlər. Amma bunun yaxşı bir səbəbi var. ICANN bütün məlumatları öz əlinə keçirib “fake” hesablarla real hesabları ayırır.
Ona görə də İnternetdə milyonlarla spam olsa belə bu istifadəçinin gündəlik gəzintisinə ciddi təsir etmir.
İnternetin açarı məsələsinə gəldikdə, bu “açarlar” iki mərhələli yoxlanışdan sonra açılan gizli otaqlarda saxlanılır.
İnternetə restart vermək lazım olduqda 7 nəfər bir yerə yığışır və 7 açarı birlikdə baza stansiyasına taxırlar. 
L.Ə.
www.oxu.az 
"

"“Amazon”  ərzaq mağazaları şəbəkəsini satın aldı “Amazon” online riteyleri “Whole Foods Market” ərzaq mağazaları şəbəkəsinin satın alınmasına dair razılıq əldə edib.
Oxu.Az hurriyet.com​-a istinadən xəbər verir ki, “Amazon”  “Whole Foods Market”i əldə etmək üçün 13.7 milyar dollar ödəyib. Satın alma razılaşmasına əsasən “Whole Foods”  marka adı və tədarükçiləri ilə yoluna davam edəcək.
Satın almaya dair əməliyyatların 2017-ci ilin ikinci rübündə tamamlanacağı proqnozlaşdırılır. 
1978-ci ildə yaradılan “Whole Foods”un ABŞ, Kanada və Böyük Britaniyada 460 mağazası fəaliyyət göstərir. Şirkətin 2016-cı il üzrə satışları təxminən 16 milyard dollar təşkil edib.
Qeyd edək ki,  “Whole Foods” son dövrlər bazardakı rəqibi “Kroger”ə uduzurdu. Milyonlarla müştərisini itirməklə bərabər, bu ilin əvvəlində 9 mağazasını bağlamışdı.
L.Ə.
www.oxu.az 
"

"Samsung UHD TV Curved – həyat göründüyü kimiArtıq uzun zamandır ki, biz televizoru sadəcə seyr etmirik, belə ki, televizor artıq multimedia mərkəzinə çevrilib. Müasir seyrçi çox tələbkardır və ona artıq yeni funksiyalar, daha təbii və təkmilləşdirilmiş görüntü lazımdır. 
Adı televizorlarla biz cihazın hara asılacağı və təsvirin “işıldamaması” üçün ekranın dönmə bucağını necə tənzimləyəcəyimizi düşünürdüksə, indi artıq  Samsung istehsalı olan yeni “qövsvari” ekranla bizə sadəcə seyrdən həzz almaq qalır.  
Samsung UHD TV Curved -in xüsusi qövsvari forması eyni məsafədə yerləşən baxış nöqtəsindən ekranın bütün sahəsini görmək üçün imkan yaradır ki, bu da öz növbəsində hətta küncdə belə yerləşən detalları daha aydın seçməyi mümkün edir. Genişlənmiş vizualizasiya ilə yanaşı UHD TV Curved , həmçinin, görmə qabiliyyətinizin qeydinə qalaraq, gözlərinizi yormur.
Samsung UHD TV Curved   qövsvarı ekranı vizual şəkildə seyrçini tam olaraq əhatə edərək, ekranda baş verən atmosferə dalmasını təmin edir. Bundan Əlavə yeni Samsung UHD TV Curved -də Full HD icazəsindən 4 dəfə üstün olan və ötürülən siqnalın keyfiyyətindən asılı olmayaraq, proqramların və filmlərin canlandırılmasının əla keyfiyyətinə zəmanət verən, görüntü keyfiyyətini avtomatik yaxşılaşdıran innovasiya texnologiyası istifadə olunur. 
İlk növbədə bu texnologiya mövcud mənbənin siqnalını HD və ya SD olmasından asılı olmayaraq, qəbul edərək təhlil aparır. Bundan sonra o, videonun “görüntü pozulması”-nı azaldıb, icazəsini yüksəldərək, detallaşdırmasını artırır. Samsung-un UHD televizorları keyfiyyətindən asılı olmayaraq seyr etdiyiniz hər bir video görüntüsünü Ultra High Definition keyfiyyətinə yaxın olan təsvirə qədər yaxşılaşdırma imkanı yaradır.  
Samsung UHD TV Curved-də unikal və müasir texnologiyalardan istifadə olunub. Məsələn, Auto Depth Enhancer görüntünün dərinlik hissini xeyli artırır. Sözü gedən bu texnologiyanın iş prinsipi parıltı və rəngin təfərrüatının incələnmə yolu ilə hər kadrın zonalara bölünməsinə əsaslanır, belə ki, hər bir kadr 3 zonaya bölünür – fon, mərkəz və frontal.  Bundan sonra, tamaşaçının görüntünü daha maraqlı və canlı seyr etməsi üçün, Auto Depth Enhancer kontrastlıq səviyyəsini avtomatik optimizasiya edərək, təsvirin gücləndirilmiş dərinliyini təmin edir. 
Samsung UHD TV Curved-in inanılmaz parlaqlığı HDR texnologiyası vasitəsi ilə təmin edilir. “Genişlənmiş dinamik diapazon” (“High Dynamic Range”) – verilən təsvir keyfiyyətini qoruyaraq,  seyrçiyə görüntünü olduğu kimi çatdırmaq imkanı yaradan dinamik rəng ötürmə diapazonudur.  UHD TV Curved-in diapazonunun genişləndirilməsi milyardlarla incə rəng çalarlarının canlandırılmasını təmin etdi.
Belə ki, rəng çalarlarının ötürülmə diapazonu  ağ rəngin daha ağ, qara rəngin daha qara və hətta qaranlıq səhnələrdə belə bütün rəngləri seçmək imkanı yarada biləcək qədər genişləndirilmişdir. 
Samsung UHD TV Curved  spesifikasiyasında Active Crystal Color funksiyası vardır ki, onun sayəsində görüntünün rəng palitrasını genişlənir və ekranınızda olan kontent daha da canlı görünür. Active Crystal Color texnologiyası işiqlandırmanın yaxşılaşdırılması sayəsində qırmızı və yaşıl rəngi gücləndirərək, dolğun rəng ötürməsini təmin edir. Eyni zamanda bu texnologiya enerji sərfiyyatının azalmasına da səbəb olur.
Həmçinin, Samsung UHD TV Curved  hər bir evə bəzək verən qüsursuz bir dekor elementidir. Bu adi bir televizor yox, özündə müasir stili, qövsvarı ekranı və yüksək keyfiyyətli materialları birləşdirən sənət əsəridir. Düşünülmüş dizayner həlli sayəsində Samsung UHD TV Curved   hər bir interyeri həmahəng şəkildə tamamlayır. 
SamsungUHD TV Curved  televizorları haqda əlavə məlumatı: Baku Electronics, Kontakt Home, Maxi.az, Optimal və Soliton mağazalar şəbəkəsindən əldə etmək olar. 
www.oxu.az
"

"“Google” cərimələnəcək“Google” Avropada cərimələnəcək. Bu cərimənin məbləğinin isə “İntel”ə rəğbət qanunlarını pozduğuna görə verilmiş 1,1 milyard avroluq cəriməni keçəcəyi qeyd olunur.
Oxu.Az Marja-ya istinadən xəbər verir ki, “Google” özünə məxsus alış-veriş xidmətini axtarış nəticələrində  sistematik olaraq önə çıxararaq bazardakı hakim mövqeyindən  sui-istifadə edib.
“Google” və ana şirkəti “Alphabet”ə cavab verməsi üçün 10 həftə vaxt verilmişdi. Şirkət Avropa Komissiyası ilə məsələni  həll etmək üçün üç dəfə təşəbbüs göstərib, ancaq bu, bir nəticə verməyib.
Xatırladaq ki, Avropa Komissiyası daha əvvəl başqa ABŞ şirkətlərini də cərimələyib. 
L.Ə.
www.oxu.az 
"

" İnternetin inkişafı strategiyası müzakirə edilib Bu gün Nəqliyyat, Rabitə və Yüksək Texnologiyalar Nazirliyi, BMT-nin nəzdindəki Beynəlxalq Rabitə Akademiyası və Akademiyanın Azərbaycan bölməsinin təşkilatçılığı ilə “Azərbaycanda Genişzolaqlı  internetin  inkişafı strategiyası  və  yeni nəsil  şəbəkələrinin  tədrisdə  tətbiqi” mövzusunda  konfrans keçirilib. 
Oxu.Az xəbər verir ki, konfransda ölkədə İKT sektorunun inkişafı, xüsusən də yüksəksürətli, genişzolaqlı internet xidmətlərinin təkmilləşdirilməsi istiqamətində qəbul edilən dövlət proqramları, həyata keçirilən layihələr olduqca əhəmiyyətlidir.
Bildirilib ki, Azərbaycan Respublikasında informasiya cəmiyyətinin inkişafına dair Milli Strategiyanın həyata keçirilməsi üzrə 2016-2020-ci illər üçün Dövlət Proqramına əsasən, İKT, o cümlədən genişzolaqlı şəbəkə infrastrukturu inkişaf etdirilərək, əhalinin təhlükəsiz, ucuz və keyfiyyətli İKT xidmətlərinə artan tələbatının tam təmin olunması nəzərdə tutulub. Proqrama əsasən, əhalinin müxtəlif qrupları, şəhər və kənd yaşayış məntəqələri arasında ""rəqəmli fərqlilik"" azaldılacaq, ölkənin qlobal internet şəbəkəsinə çıxış potensialı artırılacaq, tranzit informasiya xidmətləri genişləndiriləcək. 
Konfransda məlumat verilib  ki, BMT-nin Genişzolaqlı Rabitə üzrə Komissiyasının ""Genişzolaqlı rabitənin vəziyyəti"" adlı yeni hesabatında daha zəngin ölkələrdə internetə çıxış doyma həddinə yaxınlaşdığına görə dünyada əhalinin yoxsul təbəqəsi üçün internetə çıxış imkanları hələ ki yüksək templə artmır. 
Komissiyanın qiymətləndirməsinə görə, dünyada 3.9 milyard nəfərin internetə çıxışı yoxdur. Bununla belə, 2017-ci ilədək 3.5 milyard (dünya əhalisinin 47%-i) nəfər internetdən istifadə edəcək. Halbuki, 2015-ci ildə bu göstərici 3.2 milyard olub. 
Daha sonra məruzəçilər ölkəmizdə genişzolaqlı internetin inkişafı istiqamətində görülən işlər barədə məlumat veriblər. 
Beynəlxalq Rabitə Akademiyasının Azərbaycan bölməsinin rəhbəri Sirus Abbasbəyli Azərbaycanda internetin yaranma tarixi, inkişaf dinamikası, vətəndaş hüquq və azadlıqlarının təmin olunmasında internetin imkanları barədə təqdimatla çıxış edib. 
Beynəlxalq Rabitə Akademiyasının prezidenti, xanım Anastasiya Ositis isə çıxışında bildirib ki, təqdimatlardan da görünür ki, Azərbaycanda genişzolaqlı internetə keçid prosesləri, sadəcə,  izlənilmir, bu xidmətlərin genişləndirilməsi, şəhərlə regionlar arasında “rəqəmli fərq”in azaldılması hökumətin marağındadır. Onun sözlərinə görə, Beynəlxalq Telekommunikasiya İttifaqı üzv ölkələrin genişzolaqlı internetə keçidinin tənzimlənməsi, inkişafı və infrastrukturun formalaşması üçün tövsiyələrini əsirgəmir.
“Əminəm ki, bugünkü konfrans Azərbaycanda genişzolaqlı internetə keçid prosesinin sürətlənməsinə öz töhfəsini verəcək”, - deyə o qeyd edib. 
Tədbirdə İT üzrə aparıcı mütəxəssislərin, alimlərin məruzələri dinlənilib.
Qeyd edək ki, konfrans öz işini ""İnternetşünaslıq: problemlər, konseptual baxışlar, perspektivlər"" mövzusunda bölmə iclası ilə davam etdirib.
L.Ə.
www.oxu.az
 
"

"4 il sonra əşyaların internetinə 1,4 trilyon dollar xərclənəcəkİDC analitik şirkəti əşyaların interneti (İOT) ilə bağlı növbəti proqnozunu açıqlayıb. 
Oxu.Az “ixbt.com” saytına istinadən xəbər verir ki, bu il bazar 800 mlrd dollar, yəni 16,7% artacaq. 2021-ci ilə İOT xərcləri 1,4 trilyon dollara çatacaq.
İstehsalçı şirkətlər İOT tətbiqinə 105 milyard dollar sərf edəcəklər. Şəbəkədə elektrik, qaz və su təchizatına dair xərclər 56 milyard dollar səviyyəsində gözlənilir. Nəqliyyatda yüklərin izlənməsi sisteminə 50 milyard dollar, anbar uçotuna 45 milyard dollar vəsait ayrılacaq. 
L.Ə.
www.oxu.az 
"

"Dünyada beş milyard adam mobil cihazdan istifadə edir “We Are Social” və “Hootsuite” şirkətlərinin hesabatlarına əsasən, dünya əhalisinin üçdə ikisinin mobil cihazı var.
Oxu.Az  “ixbt.com”-a istinadən xəbər verir ki, bu da  beş milyard nəfərin mobil telefona sahib olması deməkdir.
Hesabatda qeyd edilir ki, mobil cihazların 80%-ni smartfonlar təşkil edir.
Nəzərə çatdıraq ki, dünya əhalisinin 7,511 milyard nəfər olduğu təxmin edilir. Onun yarıdan çoxu - 54%-i şəhərlərdə yaşayır. Əhalinin 51%-nin, yaxud 3,811 milyard nəfərinin qlobal şəbəkəyə çıxış imkanı var.
Ən populyar internet resursları sosial şəbəkələrdir. Sosial şəbəkələrin 2,895 milyard istifadəçisi var. Bu da dünya əhalisinin 39%-i deməkdir.
Mobil cihazlar vasitəsilə sosial şəbəkələrə daxil olanların sayı 2,692 milyard nəfər təşkil edir. Yəni əhalinin 36%-i.
Yalnız “Facebook”un aktiv istifadəçilərinin sayı 1,938 milyard nəfərdir. 
L.Ə.
www.oxu.az 
"

"Avropa İttifaqında mobil rouminq ləğv edildiAvropa İttifaqı ərazisində mobil rouminqin ləğvi barədə qərar iyunun 15-dən etibarən qüvvəyə minib. 
Oxu.Az lent.az-a istinadən xəbər verir ki, bu barədə Avropa Komissiyasının bəyanatında qeyd edilib.
Bildirilir ki, bundan sonra hər hansı üzv ölkənin vətəndaşları başqa üzv ölkənin ərazisində əlavə ödəniş etmədən, öz ölkələrində olduğu kimi, mobil xidmətlərdən yararlanacaqlar: “Avropa İttifaqı insanları birləşdirir və onların həyatını daha da asanlaşdırır.
Rouminq yığımlarına son qoyulması Avropanın əsl uğur hekayəsidir. Bundan sonra  Aİ daxilində səyahət edən vətəndaşlar öz mobil cihazları vasitəsilə ölkələrindəki qiymətlərlə danışa, yaza və digər mobil xidmətlərdən yararlana biləcəklər. Rouminq ödənişinin ləğvi Aİ-nin ən böyük və hissedilən uğurlarından biridir”.  
Xatırladaq ki, Avropa Parlamenti aprelin 6-da pulsuz rouminqlə bağlı qərar qəbul edib. Aprelin 25-də Aİ Şurası tərəfindən bu qərar təsdiqlənib.

 
L.Ə.
www.oxu.az 
"

"“iPhone 8”in əsas xüsusiyyətləri məlum olduHindistanda “iPhone” istehsalı ilə məşğul olan “Wistron” şirkətinin prezidenti Robert Hvan “Apple” yeni 8-ci nəsil smartfon barədə bəzi məlumatları təsdiqləyib.
Oxu.Az-ın xəbərinə görə, bu barədə Nikkei Asian Review nəşri yazır.
Onun sözlərinə görə, yeni “iPhone” su keçirməyən korpusa malik olacaq, və qacet naqilsiz enerji yığma sistemi ilə təchiz ediləcək. 
Yeni “iPhone” 2017-ci ilin payızında təqdim olunacaq. Smartfonun əsas xüsusiyyətləri yeni ikili kamera, çərçivəsiz ekran və naqilsiz enerji yığma sistemidir. “iPhone 8”in arxa hissəsi şüşədən hazırlanacaq.
S.B.
www.oxu.az
"

"Nazirlik: Rouminq tariflərinin tənzimlənməsi istiqamətində işlər görülürNəqliyyat, Rabitə və Texnologiyalar Nazirliyi rouminq tariflərinin optimallaşdırılması ilə bağlı digər ölkələrin sahə üzrə müvafiq qurumları qarşısında təşəbbüslə çıxış edir.
Nazirlikdən Oxu.Az-a verilən məlumata görə, ölkəmiz Regional Rabitə Birliyininin (RRB) fəal üzvlərindən biridir və Birliyin nəzdində fəaliyyət göstərən İşçi Qrupu tərəfindən üzv ölkələr arasında rouminq tariflərinin tənzimlənməsi istiqamətində işlər görülür. İ
şçi Qrupu tərəfindən gələcəkdə də bu istiqamətdə müvafiq işlər və operatorlarla birbaşa danışıqlar aparılması nəzərdə tutulur. Həmçinin Birliyin nəzdində mövcud olan Beynəlxalq Operatorlar Şurasının RRB-yə daxil olan ölkələrin operatorlarının rouminq qiymətlərini aşağı salmasını təşviq etmək imkanı var.
Avropa Parlamentinin deputatları aprelin əvvəlində Avropa İttifaqı (Aİ) ölkələri arasında rouminq xidmətinin ləğvinə səs veriblər. Bu ilin iyunun 15-dən qüvvəyə minəcək saziş Aİ-yə daxil olan bütün ölkələr tərəfindən təsdiqlənməlidir.
Qərar beynəlxalq telefon bağlantısı üçün tariflərin məhdudlaşdırılmasını nəzərdə tutur. Belə ki, iyundan etibarən hər giqabayt üçün 7,7 avro təşkil edəcək tarifin məbləği hər il azaldılacaq və 2022-ci ilədək 1 giqabayt üçün 2,5 avro təşkil edəcək. Zənglər üçün tariflər 3,2 avrosent, SMS bildirişi üçün 1 avrosent müəyyənləşdirilib. Son ikinci rəqəm sonuncu rəqəmdir və azaldılmayacaq.
Məlumata görə, iyunun 15-dən etibarən Avropa İttifaqında səyahət edən təşkilata üzv ölkələrin sakinləri mobil internet və telefon danışıqlarından ucuz istifadə imkanı əldə edəcəklər. Rouminqin ləğv ediləcəyi ölkələr sırasına Aİ-dən çıxmağa hazırlaşan Böyük Britaniya da daxildir. Bununla belə, Birləşmiş Krallığın 2019-cu ilin martınadək Aİ tərkibində qalacağı gözlənilir. Rouminqin Aİ-yə üzv olmayan İsveçrə və Norveçdə ləğvi gözlənilmir.
S.B.
www.oxu.az
"

"Azərbaycanın İKT tətbiqi Beynəlxalq Telekommunikasiya İttifaqının “Çempion layihə”  mükafatına layiq görülübAzərbaycan Beynəlxalq Telekommunikasiya İttifaqının (BTİ) Cenevrə şəhərində keçirilən “İnformasiya Cəmiyyəti üzrə Ümumdünya Sammiti - 2017” (WSIS) forumunda təmsil olunur. 
Tədbirdə nazir müavini Elmir Vəlizadənin rəhbərlik etdiyi 8 nəfərlik Azərbaycan nümayəndə heyəti iştirak edir. Nümayəndə heyətinə Azərbaycan Respublikası Prezidenti Administrasiyasının, Nəqliyyat, Rabitə və Yüksək Texnologiyalar, Əmək və Sosial Müdafiə nazirliklərinin, Azərbaycan İnternet Cəmiyyətinin və Azərbaycan Respublikasının BMT-nin Cenevrə şəhərindəki bölməsində və digər beynəlxalq təşkilatlar yanında daimi nümayəndəliyinin təmsilçiləri daxildir.
Forum informasiya cəmiyyətinin inkişafı üzrə müsbət təcrübələrin bölüşdürülməsinə, biliklərin yayılmasına, əməkdaşlığın genişlənməsinə, qabaqcıl inkişaf meyllərinin müəyyənləşdirilməsinə xidmət edir. 
İyunun 13-də Forumun rəsmi açılışı baş tutub. Plenar hissədə Beynəlxalq Telekommunikasiya İttifaqının Baş katibi Haolin Zao, BMT-nin digər sahəvi təşkilatlarının rəsmiləri çıxış edib. 
Yüksək səviyyəli müzakirələrdə Azərbaycan nümayəndə heyəti də iştirak edib. 

Sammit çərçivəsində “İnformasiya Cəmiyyəti üzrə Ümumdünya Sammiti - 2017 Mükafatları” müsabiqəsinin qalibləri də mükafatlandırılıb. Belə ki, BTİ tərəfindən cari ilin 30 mart-30 aprel tarixlərində elan edilən müsabiqəyə müxtəlif ölkələrin, o cümlədən Azərbaycanın ayrı-ayrı hökumət və qeyri-hökumət qurumları tərəfindən elektron sistemlərə dair layihələr təqdim olunub. Müsabiqədə iştirak edən 345  layihədən 143-ü dövlət sektoruna, 77-si biznes sektoruna, 56-sı vətəndaş cəmiyyətinə və s. aid olub.
Ümumilikdə 18 nominasiya üzrə onlayn səsvermə əsasında keçirilən müsabiqə 90 “Çempion layihə” seçilib. Azərbaycandan təqdim olunan layihələrdən Əmək Müqaviləsi Bildirişi üzrə Elektron İnformasiya Sistemi də “İKT Proqramları: E-Məşğulluq” nominasiyası üzrə ən çox səs toplayan ilk 5 layihədən biri olub və “Çempion layihə”lər sırasında yer alıb.
Mükafat Azərbaycan Respublikasının Əmək və Əhalinin Sosial Müdafiəsi Nazirliyinin nümayəndəsinə təqdim olunub.
Bununla da Azərbaycan İKT-nin uğurlu tətbiqi sahəsində ilk dəfə olaraq BTİ-nin mükafatına layiq görülüb.
Qeyd edək ki, 3 ilə yaxındır ki, tətbiq edilən, Əmək Müqaviləsi Bildirişi üzrə Elektron İnformasiya Sistemi Nəqliyyat, Rabitə və Yüksək Texnologiylar Nazirliyinin Məlumat Hesablama Mərkəzinin operatoru olduğu “Elektron hökumət” portalı üzərindən təqdim olunur. Hazırda xidmət portalda ən çox istifadə olunan xidmətlərdən biridir. Belə ki, 450 elektron xidməti ehtiva edən “E-hökumət” portalına ötən dövrdə 47,2 milyona yaxın müraciət qeydə alınıb ki, onlardan 7 milyona yaxını və ya 14,6 faizi məhz Əmək Müqaviləsi Bildirişi üzrə Elektron İnformasiya Sisteminə aid olub.
Forum öz işini iyunun 16-dək davam etdirəcək. Forumda nazirlər toplantısının, çoxsaylı yüksək səviyyəli müzakirələrin və təqdimatların keçirilməsi planlaşdırılır. Azərbaycan nümayəndə heyətinin bu tədbirlərdə fəal iştirakı nəzərdə tutulur.
L.Ə.
www.oxu.az  
 
"

"Yerli və xarici kanalların izlənmə statistikası açıqlandıBloqer Sabir Məşədizadə yerli telekanalların reytinqi barədə məqalə hazırlayıb.
Oxu.Az həmin məqaləni təqdim edir:
Ötən yazımda 2017 Aprel ayı üçün yerli və xarici telekanalların izlənmə saatlarını araşdırmışdım. İndi isə, söz verdiyim kimi, may ayı üçün olan nəticələrə nəzər salmaq istərdim.
Ənənəyə sadiq qalaraq, 200 kanalı yenə 3 əsas kateqoriyaya bölmüşəm: Azərbaycan kanalları, Rusdilli kanallar və Türkdilli kanallar.
Yerli kanallarımızda nəticələr belədir:




200 kanallıq sıralamada yeri


Kanalın adı


Ay ərzində izlənmə
saatı




2


ATV


28451




3


Xəzər TV


18787




10


AZ TV


9075




13


İdman AZ


6626




14


İctimai TV


6542




16


ARB TV


6164




23


Space TV


5470




32


Lider TV


3712




33


Mədəniyyət


3657




45


CBC


2502




48


İnter AZ


2286




65


ARB Günəş


1378




90


CBC Sport


788




Yerli kanallardan ATV liderliyini qorumaqda davam edir, 28451 saat. Ümumi 200 kanallıq siyahımızda ATV 2-ci, Xəzər TV isə 3-cü yeri tutsa da aralarında təxminən 10000 izlənmə saatı fərq var. Xatırladım ki, keçən ay bu fərq bir qədər çox, 12000 saat təşkil edirdi. Ümumi siyahıda 10-cu, yerli kanalların sırasında isə AZTV-nin 3-cü olması,və may ayı 9075 saat izlənmə göstəricisinə malik olmasının bir neçə səbəbi var ki, onlar barədə mən ötən yazıda artıq yazmışdım. Bu ay yerli kanalların 4-cüsü isə 6542 saatla ARB TV-ni üstələməyi bacaran İdman Azərbcaycan olub. Şübhəsiz ki, 4-cü İslam Həmrəylik Oyunlarının bu kanalda yayımlanması nəticəyə təsir göstərib. Ardınca isə elə təxminən eyni göstərici ilə, (6542 izlənmə saatı) İctimai TV qərarlaşıb. ARB TV bu ay yerli kanalların siyahısında düz iki pillə geriləyərək yalnız 6-cı yerdə qərarlaşıb - 6164 saat. Kanalın ümumi siyahıdakı yeri isə 16-cıdır. Lakin onu qeyd edim ki, İdman Azərbaycan, İctimai TV və ARB TV may ayı az-çox eyni izlənmə saatı toplayıblar, hər biri 6000-dən bir qədər çox. 7-ci yerli kanal isə Space TV-dir, 5470 izlənmə saatı ilə. Lider TV, Mədəniyyət və digərləri isə daha az izləniblər. Mədəniyyət kanalı, ümumiyyətlə, aprel ayı olduğu kimi, daha aşağı sırada ola bilərdi, lakin 4-cü İslam Həmrəylik Oyunlarının futbol üzrə final oyunu bu kanalda yayımlandığından may ayının nəticələri bir qədər çox olub. Məhz bunun sayəsində deyərdim ki, Mədəniyyət ötən aykı 40-cı ümumi yerindən düz 7 pillə irəliləyərək 33-cü olub.
Türk kanallarına gəldikdə, nəticələr belədir:




200 kanallıq sıralamada yeri


Kanalın adı


Ay ərzində izlənib
(saat)




1


Star


35812




5


TV 8


17841




6


ATV Türk


17003




7


Show TV


14621




15


Kanal 7


6278




26


TRT 1


4591




22


TRT Çocuk


5549




47


TV 8.5


2326




42


Kral Pop


2816




56


Beyaz TV


1701




58


Power Türk


1682




*Siyahıda FOX Türk və Kanal D yoxdur. Bu kanallar artıq Azərbaycanda yayımlanmır.
Burada ümumi siyahının lideri, aprel ayında da olduğu kimi, Star TV-dir – 35812 saat.  Şübhəsiz ki, bu kanalda yayımlanan ""Kara Sevda"" serialının ölkəmizdə populyarlığının bu nəticədə rolu böyükdür. Hələ digər serialları demirəm, məsələn, ""Cesur ve Güzel"" və ya ""Söz"" serialı.  Acun Ilıcalının kanalı, TV 8 isə ümumi siyahıda 5-ci, Türk kanalları sırasında isə ötən ay olduğu kimi, 2-ci olaraq qalır - elə təxminən 2 dəfə daha az saatla, 17841. TV 8 bu nəticəyə görə, yəqin ki, ""Survivor"" proqramına minnətdar olmalıdır. Ümumiyyətlə, TV 8 şou kanalıdır. Burada hər zaman maraqlı şoular olur, ""O səs Türkiyə"" və ""Yetenek Sizsiniz""  də vaxtaşırı bu kanalda yayımlanır. Ama ola bilər ki, digər faktorlar da var. Bir qədər daha az izlənmə saatı ilə, ümumi siyahıda 6-cı, Türk kanalları sırasında isə 3-cü olan, ATV Türk qərarlaşıb – 17003 saat. Burada da yenə də möhtəşəm türk seriallarının rolu danılmazdır. Məsələn, elə həmin ""Eşkiya Dünyaya Hökümdar Olmaz"" və ya ""Kırqın çiçekler"". Ardıcıllıqla, ümumi siyahıda 7-ci Türk kanalları sırasında isə 4-cü, Show TV-dir – 14621 saat. Bu kanalda ""İçerde"" serialı yayımlanır və populyarlıq yığmaqdadır. Digər Türk kanalları isə bu 4-lükdən çox geri qalır. Ən yaxını Kanal 7-dir ki, o da cəmi 6278 saatla ümumi siyahıda 15-ci yerdədir.
Rus kanallarına baxdıqda isə, nəticələr belədir:




200 kanallıq sıralamada yeri


Kanalın adı


Ay ərzində izlənib
(saat)




4


Первый


17891




8


НТВ


9577




9


Россия 1


9468




11


ТНТ


7941




12


СТС


6668




17


AiləTVKinozal


6082




18


ТНТ 4


6035




19


РЕН ТВ


5993




20


Nick Jr


5784




21


Nickelodeon


5728




24


Киносемья


5204




25


Кинохит


4690




27


Пятница


4381




Rus kanalları ayrı-ayrılıqda əsas Türk kanallarına nisbətən az baxılırlar. Lakin ümumi baxsaq, siyahımızın ilk 20 Rus kanalının hər biri 3000 saatdan çox baxılıb, Türk kanallarından isə bu göstəriciyə yalnız 7 kanal malikdir. Buradan nəticə çıxarmaq olar ki, Türk kanalları, əsasən, geniş kütləyə yönəliblər, Rus kanalları isə daha çox spesifikdirlər.
Ötən ay olduğu kimi, ən çox baxılan Rus kanalı, 1-й Канал olaraq qalır – 17891 saat. Bu isə ümumi siyahıda 4-cü yer deməkdir. Digər Rus kanallarının izlənmə saatları isə daha azdır. Siyahımızın ikinci Rus kanalı olan  НТВ-yə 9577 saat baxılıb və ümumi siyahıda 8-cidir. Ardınca isə siyahıda 3-cü Rus kanalı, Россия 1-dir, 9468 saat. Daha populyar hesab etdiyim, ТНТ və СТС kanalları isə, ümumi siyahıda ardıcıl olaraq 11 və 12-cidilər. Hər biri təxminən 8000-7000 saat baxılıb.
Ötən ay olduğu kimi, bu ay da uşaq kanalları, TOP-larda olmasalar da, hər 3 dil kateqoriyasında  orta yerlərini qoruyurlar.
Uşaq kanalların cədvəli belədir:
 




200 kanallıq sıralamada yeri


Kanalın adı


Ay ərzində izlənib
(saat)




20


Nick Jr


5784




21


Nickelodeon


5728




22


TRT Çocuk


5549




29


Cartoon Net..


3828




30


Disney RUS


3799




31


Карусель


3712




54


Tiji


1875




62


Planet Çocuk


1419




64


Minika Çocuk


1380




65


ARB Günəş


1378




TOP 10 uşaq kanalları sırasında 6 Rus, 3 Türk və 1 Azərbaycan kanalı var. May ayının ən baxımlı uşaq kanalı rusdilli  Nick Jr olub, 5784 saat. Ötən ayın birincisi rusdilli Nickelodeon  isə cüzi fərqlə, uşaq kanalları sırasında ikincidir, 5728 saat. Türk dilində olan ən baxımlı uşaq kanalı isə bu ay TRT Çocuk  olub, 5549 saat. Siyahıda növbəti uşaq kanalları isə müvafiq olaraq 3828, 3799, 3712 saat ilə Cartoon Network, Disney Rus və Карусель qərarlaşıblar. Daha sonra isə 1875, 1419, 1380 saat ilə Tiji, Planet Çocuk və Minika Çocuk kanalları yer alırlar. Top 10 Uşaq kanalları siyahısını isə doğma dilimizdə yayımlanan ARB Günəş kanalı qapayır, 1378 səs.
Siz də, ən son nəticələrdən məlumatlı olmaq istəyirsinizsə,  lütfən səhifəmi izləyin.



Sabir Məşədizadə
www.oxu.az
"

"“Instagram”dakı səhifə bir milyon manata satıldıTürkiyədə milyonlarla vətəndaşın aktiv olaraq izlədiyii “Intagram”dakı bir səhifə  iki milyon lirəyə (təxminən bir milyon manata) satılıb. 
Oxu.Az Marja-ya istinadən xəbər verir ki, “Class Medya” adlı şirkət Uğur Poyraz tərəfindən qurulan, Türkiyənin müxtəlif rayonlarındakı dadılmamış ləzzətləri sosial media istifadəçiləri ilə tanış edən “Bugün nereye gitsem” adlı səhifəni satın alıb.
İnstagram hesabı indidən çox insan üçün çörək qapısına çevrilib. Şirkət rəsmiləri Fatih Toptaş və Fuad Turgut sosial medianın günümüzdə əhəmiyyətli bir yeri olduğuna diqqət çəkərək, belə bir sərmayə qoymaq qərarı verdiklərini bildiriblər.
Digər tərəfdən, ləzzətli qida həvəskarlarının izlədiyi səhifə paylaşımlarla Türkiyənin “ləzzət xəritəsini” formalaşdıracaq.
L.Ə.
www.oxu.az 
 
"

"Dünyadakı ən böyük 4K televizorunun qiyməti hamını təəccübləndirdi Avstriyanın yüksək texnoloji texnika və elektronika istehsal edən “C Seed” şirkəti dünyadakı ən böyük 4K televizorunun qiymətini açıqlayıb. 
Hər evdə lazımlı əşyalardan olan televizoru alarkən alıcılar ondan uzun müddət istifadə etməyi planlayırlar.  
Oxu.Az gazetadaily.ru-ya istinadən xəbər verir ki, alıcıları texnikanı dəyişməyə məcbur etmək üçün istehsalçılar müxtəlif vasitələrə əl atırlar. 
Belə ki, 262 düym və ya 6,5 metr diaqonallı, 7,1 və ya 9,1 səsləndirməli on  Hi-End dinamiki olan C Seed 262 4K televizorları dünya bazarında 549 000 dollara satılacaq. Bundan başqa, televizorun quraşdırılması üçün mütəxəssis tələb olunur, onun xidmətləri isə 35 000 dollardan ibarət olacaq. 
S.S.
www.oxu.az
"

"“Nar”-dan “Yay kampaniyası” – gündə 59 qəpik ödə, 25 dəqiqə və 100 Mb internet trafiki qazan!  “Nar” yeni “Yay kampaniyası”nı təqdim edib. Kampaniyaya gündə cəmi 59 qəpik ödəməklə ölkədaxili bütün istiqamətlərdə zənglər üçün 25 dəqiqə və 100 Mb internet trafiki daxildir. Paketə qoşulmaq üçün “Yay” yazıb 777 qısa nömrəsinə göndərmək və ya 777#59#YES şifrəsini yığmaq kifayətdir.  
Beləliklə, hər zaman sərfəli qiymətlərlə fərqlənən “Nar” öz abunəçilərinin yay mövsümündə artan mobil rabitə tələblərini qarşılamaq üçün bu səmərəli kampaniyaya start verib. Bu kampaniyadan yararlanan “Nar” istifadəçiləri sevdikləri ilə bol-bol danışmanın dadını çıxara biləcək, yay boyu internetdən istədikləri qədər istifadə edəcəklər. “Yay kampaniyası” ilə “Nar” istifadəçilərinin yay istirahəti daha rəngarəng olacaq. 
“Yay kampaniyası” operatorun tarif planları və ya internet paketlərindən biri deyil, mövsümi xarakter daşıyan bir kampaniyadır. Əgər aktivləşdirmə SMS vasitəsilə edilərsə, cari tarifə uyğun olaraq balansdan 1 SMS-in qiyməti qədər məbləğ çıxılır. Aktivləşdirmə barədə SMS aldıqdan sonra telefonu söndürüb yenidən yandırmaq lazımdır. 
“Azerfon” şirkəti 21 mart 2007-ci ildə “Nar Mobile” ticarət nişanı ilə fəaliyyətə başlayaraq qısa bir müddətdə Azərbaycanda telekommunikasiya və mobil rabitə sahəsinin aparıcı şirkətlərindən birinə çevrilib. “Nar” ticarət nişanı Azərbaycanın zəngin mədəni və tarixi irsinin çağdaş həyatla bağlılığının rəmzi olaraq seçilib. “Nar” ölkədə ilk dəfə olaraq 3G texnologiyasını təqdim edib və geniş 4G şəbəkəsini abunəçilərinin istifadəsinə verib. 2,3 milyon istifadəçisi olan “Nar” hazırda ölkə ərazisinin 99%-ni əhatə edən və 6000-dən artıq baza stansiyasından ibarət olan geniş şəbəkəsi ilə abunəçilərinə yüksəkkeyfiyyətli xidmət göstərir.    
“Yay kampaniyası” və operatorun digər tarif və kampaniyaları haqqında daha ətraflı məlumatı nar.az internet səhifəsindən öyrənmək olar.   

"

"“Uber”in rəhbəri müddətsiz məzuniyyətə getdi “Uber”in yaradıcısı və baş direktoru Trevis Kalanik əməkdaşlara məktub yazaraq şirkəti müvəqqəti olaraq tərk etdiyini bildirib.
Oxu.Az xarici mətbuata istinadən xəbər verir ki, T. Kalanik məktubda ötən ay anasının ölümü ilə nəticələnmiş faciəli hadisədən sonra özünə gələ bilmədiyini qeyd edib. Bildirib ki, məzuniyyət götürməyə məcburdur. O, şirkətdəki vəziyyətə görə məsuliyyəti üzərinə götürüb.
T. Kalanik ykeçirdiyi çətin günlər və yenilənmə müddətinə girmək üçün müddətsiz icazəyə çıxdığını deyib.
L.Ə.
www.oxu.az 
"

"Mobil telefonlar kredit borcuna görə bağlana bilər – XƏBƏRDARLIQAzərbaycanda mobil telefonların pərakəndə satış məntəqələri IMEI-kodlarının qeydiyyat sisteminin “Girov” moduluna qoşulub.
Oxu.Az xəbər verir ki, bu barədə Trend-ə layihəyə yaxın mənbə məlumat verib.
Məlumata görə, “Girov” modulu kredit borcunun ödənilmədiyi təqdirdə kreditlə əldə edilmiş mobil telefonları şəbəkədən ayırmağa imkan verir. “Hazırda bu modula bir çox mağaza qoşulub. İş təkcə Bakıda yox, ölkənin digər rayonlarında da həyata keçirilir”.
Mobil telefon kreditlə əldə olunarkən müştəriyə əvvəlcədən məlumat verilir ki, borcun vaxtında ödənilməyəcəyi halda mobil telefona operatorlar tərəfindən xidmət göstərilməyəcək.
U.A.
www.oxu.az
"

"“Danışan kitabxana”ya 30 minə yaxın müraciət olubSon zamanlar “Danışan kitabxana”ya maraq artmaqdadır. Heydər Əliyev Fondunun təşəbbüsü ilə Nəqliyyat, Rabitə və Yüksək Texnologiyalar Nazirliyinin Məlumat Hesablama Mərkəzi tərəfindən görmə qabiliyyəti məhdud insanlar üçün hazırlanmış “Danışan kitabxana”ya bu günə qədər 2154 nömrədən 29313 dəfə müraciət olunub.
Müraciətlərdə müasir, klassik və tarixi ədəbiyyat üstünlük təşkil edir.
“Danışan kitabxana” 100-dək peşəkar səviyyədə səsləndirilmiş kitabı dinləyicilərin ixtiyarına verib. Kitabxana vasitəsilə 8 janrda – şifahi, müasir, xarici, poeziya, tarixi, dini, uşaq və klassik ədəbiyyatı dinləmək mümkündür.
Həmçinin “Danışan kitabxana”ya avtomatik rejimdə işləyən (1541) xüsusi telefon xidməti vasitəsilə 24 saat ərzində müraciət etmək olar. Müraciət edən istifadəçi istənilən vaxt dinləməni dayandıra və bir müddət sonra dayandırılmış hissədən dinləməyə davam edə bilər.



U.A.
www.oxu.az
"

"Mütəxəssislər: Yeni “MacBook” və “MacBook Pro” noutbukları təmir olunmurİyunun 5-9-da ABŞ-da keçirilən “WWDC 2017” konfransı yenilənmiş “MacBook” və “MacBook Pro” noutbuklarının təqdimatı ilə yadda qalıb. 
“iFixit” resursunun nümayəndələri yeni qurğuları daha ətraflı öyrənmək qərarına gəliblər.
Oxu.Az ictnews.az-a istinadən xəbər verir ki, bu məqsədlə 13 düymlü “OLED” ekranlı “MacBook Pro” və 12 düymlü adi “MacBook” noutbuklarının müqayisəsi aparılıb. 
Yoxlamadan sonra məlum olub ki, hər iki qurğu təmirə yararlılıq göstəricisinə görə minimal 10 baldan 1 bal toplayıb. 
Lakin bu təəccüb doğurmayıb, çünki ötən il olduğu kimi, “Apple” şirkəti istifadəçilərə təmir olunmayan noutbuklar təqdim edib.
Qurğuların daxilinə nəzər salan mütəxəssislər korpusa yapışdırılmış batareya və onun komponentlərini, eləcə də, ana plataya bərkidilən operativ yaddaş, prosessor və sərt disk (HDD) aşkarlayıblar.
Onların hamısı nasazlıq yaranacağı halda komponentlərin dəyişdirilməsini çətinləşdirəcək. Müsbət amil kimi yalnız ötənilki “MacBook Pro” nümunəsində quraşdırılan “kəpənək” tipli yeni klaviatura qeyd olunur.
U.A.
www.oxu.az
"

"“Microsoft”  “Docs.com”-u ləğv edir “Microsoft” şirkəti cari ilin dekabrın 15-dən “Docs.com” xidmətini ləğv edir.
Oxu.Az vistanews.ru-ya istinadən bildirir ki, bu haqda informasiya Amerika korporasiyasının rəsmi saytında qeyd edilir. Səbəb kimi isə “SlideShare” və “OneDrive”-in funksiyalarının oxşarlığı göstərilib.
Qeyd edək ki, “Microsoft” və “Facebook” “Docs.com”-u birgə layihə çərçivəsində 2010-cu ildə yaradıblar. Məqsəd xidmətin köməyi ilə onlayn rejimdə öz ofis proqramlarının istifadəçilərinin sayını artırmaq idi.
Hazırda “Microsoft” korporasiyasının əməkdaşları istifadəçiləri “Docs.com”-dan bütün materialları başqa xidmətlərə keçirməyə çağırırlar. Avqustun 1-dən istifadəçilər “Docs.com”-un mövcud olan sənədlərinə dəyişikliklər edə bilməyəcəklər. Qeyd edilən tarixdən - dekabrın 15-dək isə heç kim resursun saytına girə bilməyəcək. 
L.Ə.
www.oxu.az 
"

"“Apple”ın ən gözəl əlavələr siyahısı“Apple” şirkəti iOS əməliyyat sistemində ən gözəl əlavələrin siyahısını yeniləyib.
Oxu.Az lent.az-a istinadən xəbər verir ki, mütəxəssislər bu reytinqdə “Splitter Critters” proqramını lider seçib.
Yeni nəsil oyun olan “Splitter Critters”  əvvəllər başqa cür adlanırdı, ancaq analoji struktura malik idi. Proqramın yeni versiyası təxminən bir il əvvəl istifadəyə verilib və “Almalı cihazlar”ın istifadəçiləri arasında böyük populyarlıq qazanıb.
Son beş ay ərzində bu oyun 3 milyon dəfədən artıq yüklənib. O zaman oyunun tərtibatı ilə “RAC7 Games” studiyası məşğul olub.
Ən rəngarəng əlavələrin siyahısında ikinci yerdə “Untame” şirkətinin istehsal etdiyi “Mushroom 11” oyunu qərarlaşıb. Fəxri üçüncü yeri isə""Drinkbox Studios” tərəfindən yaradılan “Severed"" əlavəsi tutub. 
Sonuncu əlavə unikal interfeysə malikdir və “Android” əməliyyat sistemində virtual reallıq eynəkləri ilə işləyir. Tərtibatçılar qeyd ediblər ki, analoji variantın iOS proqramları üçün də tətbiq olunması nəzərdə tutulub.
U.A.
www.oxu.az
"

"“iPhone 8”-in Rusiya bazarındakı qiyməti bəlli oldu Rusiyanın nüfuzlu kütləvi informasiya vasitələri bu ölkədə yeni “iPhone 8” flaqman smartfonunun dəqiq qiymətini öyrəniblər.
Oxu.az “Gazetadaily.ru” saytına istinadən bildirir ki, “iPhone 8” flaqman smartfonunun dəyəri 80-90 min rubl təşkil edir. Bu da manatla ifadədə 2384-2682 manat deməkdir. 
Nəzərə çatdıraq ki, Rusiya bazarı daim smartfonların baha olması ilə diqqət çəkib. Belə ki, Amerika bazarında bu smartfonlar 1000 dollar  təşkil edir. Böyük fərq rusiyalı riteyllərin ənənəvi olaraq qiymətin üstünə gəldikləri vəsaitlə izah edilir.
L.Ə. 
www.oxu.az 
"

"“Microsoft” bazara yeni oyun avadanlığı çıxarıb “Microsoft” korporasiyası E3 sərgisi çərçivəsində yeni “Xbox One X” oyun avadanlığını nümayiş etdirib. 
Oxu.Az xəbər verir ki, bu oyun avadanlığı hazırda bazardakı ən güclü avadanlıq hesab edilir.
İstehsalçı iddia edir ki, avadanlıqdakı oyunları 4K formatında 60 ps tezliyi ilə oynamaq mümkündür. Onun qrafik kartının gücü isə 6 teraflops təşkil edir. Bundan başqa, yeni oyun avadanlığı istehsalçının bütün avadanlıqları arasında ən yığcamıdır. O, həmçinin “Xbox One S” üçün mövcud olan bütün cihazlarla uyğun gəlir. 
Yeni oyun avadanlığı bu ilin noyabrın 7-də satışa çıxarılacaq. Onun bazardakı qiyməti 500 dollar təşkil edəcək. 
L.Ə. 
www.oxu.az 
"

"Dünyanın ən böyük smartfonu satışa çıxarılacaqÇinin “Xiaomi” şirkətinin rəhbəri Ley Tszyun yeni yeddi düymlü smartfonun yaradılacağını bəyan edərək prioritetin qurğunun bir əldə rahat tutulması olacağını qeyd edib.
Oxu.Az-ın məlumatına görə, ictnews.az “DNI24” resursuna istinadən yazır ki, on il əvvəl smartfonların orta statistik diaqonalı təxminən 3,5-4 düymə bərabər olub. Bu gün 5 düymlü qurğu ilə insanları təəccübləndirmək qeyri-mümkündür.
“Xiaomi” ötən il istifadəçilər arasında çox populyar olan 6,44 düymlü ekrana malik “Mi Max” smartfonunun satışlarına başlayıb. Bunun məntiqi davamı olaraq cari ildə yeni “Mi Max 2” versiyasının buraxılması qərara alınıb.
Model “Xiaomi Mi6” smartfonunda olduğu kimi, yenilənmiş kamera prosessoru, tutumlu və güclü akkumulyator, “USB Type-C” çıxışı və s. fərqli versiyalarla təchiz edilib. Sonra şirkət daha böyük ekranlı qurğunun istehsalı ilə bağlı qərar qəbul edib.
Şirkət rəhbəri vurğulayıb ki, 6,44 düym əlin içinin ölçüsünə tam uyğun gəlməsi səbəbindən optimal versiyalar arasında ən böyük ölçü hesab edilir.
Həmçinin, bildirilib ki, qurğunun böyük ölçülərinin narahatlığını kompensasiya edən texnologiya icad ediləcəyi təqdirdə 7 düymlü diaqonal da yaratmaq mümkün olacaq.
U.A.
www.oxu.az
"

"Rouminqdə qənaət etmək üçün on üsulMəzuniyyət mövsümü start götürür. Xaricdə istirahət etmək, eyni zamanda, vətənlə əlaqəni kəsməmək hər kəsin istəyidir.
Bəs necə edək ki, “Instagram”a qaynar-qaynar foto qoyub, lakin rouminqə görə bir ətək pul ödəməyək? Evə etdiyimiz bir zəngə görə bir aylıq danışığın pulunu ödəməyək? Vətəndə olarkən ilk növbədə nəyə üstünlük verdiyinizi seçin: zəng, ya internetə çıxış:
1. Seçdiyiniz istiqamət üzrə tarif və aksiyalar haqda məlumat toplayın;
2. Yolda sizə yararlı olacaq bütün zəruri proqramları yükləyin. Bu sizi səfər zamanı əlavə xərclərdən qoruyacaq;
3. Balansda cari tarif opsiyalarını seçmək üçün minimum məbləğin olub-olmamasını yoxlayın.
Qənaət üçün nə edək?
1. Smartfonunuzda tətbiqlərin avtoyenilənməsini söndürün;
2. Poçt və təqvimlə avtomatik sinxronlaşmanı söndürün;
3. Sosial şəbəkə və messencerlərdə mediafaylların avtoyüklənməsini söndürün;
4. “Facebook”da videoların yüklənməsində “yalnız sorğu əsasında” funksiyasını seçin;
5. Wi-Fi-dan mobil məlumatlara avtomatik keçidi söndürün;
6. Oflayn xəritələri öncədən yükləmək vacibdir;
7. Balansa diqqət yetirin;
9. Tanımadığınız nömrələrə cavab verməkdən çəkinin, bu, reklam zəngləri ola bilər;
10. Uşaqlarınıza diqqət edin. Uşaq təsadüfən zəng edə, ya internetə girə bilər.
Xaricdə sim-kartınız işləmirsə, nə etməli?
1. Telefonunuzu söndürüb-yandırın və yerli operatorun şəbəkəsini əllə seçin;
2. Əllə şəbəkənin ikili rejimini seçin.
Qeyd edək ki, Almaniyada ən ucuz paketin qiyməti 9,95 avrodan, 1 dəqiqəlik danışığın isə 9 sentdən başlayır. ABŞ-da limitsiz zəng, SMS üstəgəl ~2.5GB 4G internetli müqavilə tarifinin orta qiyməti aylıq 60 dollara başa gəlir.
Bundan başqa, bir çox ölkələrdə qanuna müvafiq olaraq SİM kartın qeydiyyatını aparmaq məcburidir. Məsələn, Türkiyədə telefonun aktivləşdirilməsi üçün xüsusi ofisə getməli və ödəniş etməli olacaqsınız.
Mənbə: Fins.az
U.A.
www.oxu.az
"

"Növbəti qrant müsabiqəsi çərçivəsində İKT layihələrinin qəbulu başa çatıbNəqliyyat, Rabitə və Yüksək Texnologiyalar Nazirliyinin tabeliyində İnformasiya Texnologiyalarının İnkişafı Dövlət Fondunun elan etdiyi növbəti qrant müsabiqəsinə layihələrin qəbulu başa çatıb.
Nazirlikdən Oxu.Az-a verilən məlumata görə, müsabiqə çərçivəsində Fondun rəsmi internet səhifəsində (www.ictfund.gov.az) qeydiyyatdan keçməklə, elektron qaydada 172 layihə təqdim edilib. 
Müsabiqəyə layihələrin qəbulu aşağıdakı prioritet istiqamətlər üzrə aparılıb:
- Mütərəqqi proqram təminatının hazırlanması;
- İnnovativ İKT məhsulları nümunələrinin hazırlanması;
- İnnovativ infrastrukturun inkişafı, o cümlədən yeni texnologiyaların inkişafı və onların kommersiyalaşdırılması;
- Müasir texnologiyalar əsasında informasiya şəbəkələrinin yaradılması;
- İKT xidmətlərinin genişləndirilməsi, o cümlədən internet xidmətlərinin inkişafı.
Müsabiqəyə təqdim olunmuş layihələrin prioritet istiqamətlər üzrə bölgüsü müvafiq olaraq 20, 71, 23, 22 və 36 (cəmi 172) olub.
Qrant müsabiqələri çərçivəsində layihələr 2 mərhələdə qiymətləndirilir. Birinci mərhələdə 15 iş günü müddətində müsabiqəyə təqdim olunan layihələrin ilkin ekspertizası aparılır.
İkinci mərhələdə isə ilkin ekspertiza mərhələsindən keçmiş layihələr 20 iş günü müddətində müstəqil ekspertlər tərəfindən kompleks ekspertizadan keçirilir. Kompleks ekspertizanın nəticəsində müsbət rəy almış layihələr yekun qərarın qəbul edilməsi üçün Fondun Müşahidə Şurasına təqdim edilir.
Qeyd edək ki, qrant müsabiqəsi çərçivəsində layihələrin qəbulu 10 aprel 2017-ci il tarixindən 09 iyun 2017-ci il tarixinədək davam edib.
İnformasiya Texnologiyalarının İnkişafı Dövlət Fondunun əsas məqsədi İKT sahəsində dövlət siyasətinin həyata keçirilməsinə yardım etmək, innovativ sahibkarlıq fəaliyyətini dəstəkləmək, intellektual biznes, innovasiya və elmi tədqiqat layihələrini stimullaşdırmaq, müasir infrastrukturun inkişafına təkan vermək, kiçik və orta sahibkarlıq subyektlərinə maliyyə dəstəyi göstərmək, bu sahəyə yerli və xarici investisiyaları cəlb etməkdən ibarətdir.
U.A.
www.oxu.az
"

" “NETTY” – Milli İnternet Mükafatı sahiblərinə təqdim olunduNəqliyyat, Rabitə və Yüksək Texnologiyalar Nazirliyi, Mədəniyyət və Turizm Nazirliyinin dəstəyi ilə “NETTY” – Azərbaycan Milli İnternet Mükafatı 13-cü dəfə qaliblərinə təqdim olunub. 
Oxu.Az xəbər verir ki, “Park İnn” otelinin “Dan Ulduzu” zalında baş tutan təntənəli mükafatlandırma mərasimində ölkənin iri İT şirkətlərinin nümayəndələri, mükafatın nominantları, KİV nümayəndələri və çoxsaylı qonaqlar iştirak ediblər.
Tədbirdə qeyd edilib ki, artıq 10 ildən artıq bir müddətdir ki, “NETTY” Milli İnternet Mükafatı uğurla keçirilir. 
Eyni zamanda, bildirilib ki, bu İT bazarının inkişafı məqsədilə yaradılmış informasiya texnologiyaları sahəsində  ilk milli peşəkar mükafatdır. 
“NETTY” mükafatının Azərbaycanda ən yaxşı veb-layihələri, informasiya texnologiyaları sahəsində  mütərəqqi xidmətləri olan insanları üzə çıxardığı qeyd edilib. Builki nominantlarının müəyyən edilməsi üçün Ekspert Şurası və Virtual Münsiflər Heyətinin paralel səsverməsi həyata keçirilib.
Daha sonra,  Ekspert Şurası (Şura hər nominasiya üzrə üç nominant seçir) və Virtual Münsiflər Heyətinin (münsiflər heyəti iştirakçıların ümumi sayından “Virtual münsiflər heyətinin seçimi” nominasiyasında üç nominant seçir) seçiminə əsaslanaraq, “NETTY” Akademiyası öz səsverməsinə başlayır. 
Akademiya mövcud nominasiyalardan hər birində mükafatın yeganə qalibini müəyyən edir. Müsabiqədən kənar fəxri və həvəsləndirici nominasiyalar üzrə də səsvermə keçirilir. 
“www.netty.az” saytının hər bir ziyarətçisi “Facebook” və ya “Twitter”də öz sosial profilinin məlumatlarından istifadə edərək, Virtual Münsiflər Heyətinin üzvü ola və müsabiqə nominantlarının seçimində iştirak edə bilər. Ekspert Şurası müsabiqənin təşkilat komitəsinin şəxsi dəvəti ilə formalaşır.  “NETTY” Akademiyasında isə Azərbaycanın ictimai, dövlət və biznes strukturlarında çalışan nüfuzlu şəxslər təmsil olunur.
Ənənəvi olaraq, müsabiqə çərçivəsində müvafiq nominasiyalar (“Azərbaycan”, “Dövlət saytı”,  “Elm və təhsil”, “Mədəniyyət və incəsənət”, “Cəmiyyət”, “İnformasiya və xəbərlər”, “Servis sayt”,  “Korporativ sayt”, “Elektron Kommersiya sahəsində ən yaxşı sayt”, “İdman”, “Şəxsi sayt”, “Virtual münsiflər heyətinin seçimi”) üzrə Azərbaycanda ən yaxşı saytlar seçilir. 
Qeyd edək ki, cari ildə “Əyləncə” nominasiyası ləğv edilib, eyni zamanda, sosial şəbəkələrə istiqamətləndirilmiş iki yeni nominasiya (“Sosial şəbəkələrdə ilin adamı” və “Sosial şəbəkələrdə ilin şirkəti”) əlavə olunub.
Müsabiqə çərçivəsində fəxri nominasiyalar (“İlin proqramı”, “Milli informasiya texnologiyalarının inkişafının zənginləşdirilməsi” və “İlin İT hadisəsi”) üzrə də mükafatlar verilir. “İlin İT hadisəsi” nominasiyası üzrə iddiaçıların ərizələrinin təhlili nəticəsində həmçinin “İlin İT şirkəti” nominasiyasında nominantlar və qalib müəyyən edilir.
“NETTY” çərçivəsində bu il ilk dəfə “İlin İT meneceri” nominasiyası müəyyən edilib. Bu nominasiyada  ölkənin İT departamentlərinin ən yaxşı rəhbərləri (təşkilatın fəaliyyət sahəsindən asılı olmayaraq) müəyyən edilir.
Beləliklə, cari ilin ən uğurlu milli veb saytlarının və layihələrin adları təqdim edirik:
•    Azərbaycan nominasiyasında – www.fontlar.info saytı
•    Dövlət saytı nominasiyasında – Müdafiə Nazirliyinin saytı 
•    “Elm və təhsil” nominasiyasında  –  “Prospect Academy” Təlim Mərkəzi
•    “Mədəniyyət və incəsənət” nominasiyasında – Qobustan Milli Tarix-Bədii Qoruğunun saytı
•    “Cəmiyyət” nominasiyasında – “Green Baku” ekoloji təşkilatın saytı
•    “İnformasiya və xəbərlər” nominasiyasında – “Sputnik Azərbaycan” İnformasiya Agentliyinin saytı 
•    “Servis sayt” nominasiyasında – www.lalafo.com
•    “Korporativ sayt” nominasiyasında – “Atəşgah Sığorta”nın saytı
•    “Elektron Kommersiya sahəsində ən yaxşı sayt” nominasiyasında – www.zoomagazin.az
•    “İdman” nominasiyasında – IV İslam Həmrəyliyi Oyunlarının saytı
•    “Şəxsi sayt” nominasiyasında – DJ Kamran Qaralovun saytı
•    “Sosial şəbəkə seçimi” nominasiyasında – Repetitorların Axtarışı Üçün Portal  
•    “Facebook” sosial şəbəkəsində ən yaxşı səhifə nominasiyasında - https://www.facebook.com/bodycare.online.shop/
•    “İlin proqramı” nominasiyasında – “Baku Airport” mobil proqramı
•    “Milli informasiya texnologiyalarının inkişafının zənginləşdirilməsi”  nominasiyasında – ADA Universitetinin informasiya məsələləri üzrə rəhbəri Rahid Ələkbərli 
•    “İlin İT hadisəsi” nominasiyasında – Nəqliyyat, Rabitə və Yüksək Texnologiyalar Nazirliyinin  təşəbbüsü ilə “Baktelekom” tərəfindən reallaşdırılan  “İctimai İnternet” layihəsi
Qeyd edək ki, mükafatın baş partnyoru “Azercell” şirkəti, digər partnyorları isə “Bakutel” sərgisi, “SmartHost.az” və “Renley.az” şirkətləri, “Kassir.az” layihəsidir. Tədbirə informasiya dəstəyini “Infocity.az”, “CBC.az” telekanalı, “1news.az”, “Oxu.Az”, “Disput.az” və “Salamnews.org” saytları göstərir.








E.Ə.
www.oxu.az
"

"Bakıda pulsuz “Wi-Fi” şəbəkəsi genişləndirilirYaxın vaxtlarda Qış parkı, Sabir və Xaqani bağlarında “Wi-Fi”a pulsuz giriş təmin olunacaq.
Oxu.Az-ın məlumatına görə, bunu Trend-ə Bakı Telefon Rabitəsi İB-nin ictimaiyyətlə əlaqələr üzrə mütəxəssisi Nuranə Əliyeva deyib.
Onun sözlərinə görə, işlər “ictimai Wi-Fi” layihəsi çərçivəsində aparılır.
İndiyə qədər Dənizkənarı Milli Park, Sahil parkı və Heydər Əliyev Mərkəzi parkında pulsuz “Wi-Fi” təmin olunub.
S.B.
www.oxu.az
"

"“Yahoo”nun səhmləri satıldı, adı isə dəyişdi ABŞ-in internet xidməti şirkəti “Yahoo”nun səhmdarları şirkətin “Verizon”a olan satış əməliyyatını təsdiqləyib.
Oxu.Az “Bloombeg”ə istinadən xəbər verir ki, “Verizon” “Yahoo”nun səhmlərinə 4.48 milyard dollar ödəyib.
Məlumata görə, razılıq müqaviləsi 13 iyunda imzalanacaq. “Yahoo”nun yeni adı isə bundan sonra  “Altaba Inc” olacaq.
Bu açıqlamadan sonra Nyu-York birjasında “Yahoo”nun hissələri günlük 10.2 faiz, “Verizon”un hissələri 0.7 faiz dəyər itkisi ilə üzləşib,
Mütəxəsislər “Yahoo”nun 1 milyarddan çox istifadəçisinin  “Verizon”a keçəcəyini vurğulayır. Onların fikrincə, şirkətin internet xidmətləri bazarında payı ciddi şəkildə artacaq. 
L.Ə.
www.oxu.az 
"

"“Naviqator Mobil Servises” işgüzar nüfuzunu müdafiə edə bilmədi Bakı Apellyasiya Məhkəməsində “Naviqator Mobil Servises” MMC-nin  “Report” İnformasiya Agentliyinə (İA) qarşı qaldırdığı iddia əsasında məhkəmə qərarından verdiyi apellyasiya şikayətinə baxılıb.
Oxu.Az xəbər verir ki, hakim Həmid Həmidovun sədrliyi ilə keçirilən prosesdə qərar elan olunub. Qərara əsasən, “Report” İA-nin apellyasiya şikayəti təmin edilib, birinci instansiya məhkəməsinin çıxardığı qərar ləğv olunub. Məhkəmə “Naviqator Mobil Servises” MMC-nin iddia tələbini rədd edib.
Qeyd edək ki, “Naviqator Mobil Servises” MMC 2 saylı Bakı İnzibati-İqtisadi Məhkəməsinə müraciət edərək, hüquqi şəxsin işgüzar nüfuzunun müdafiəsi və dəymiş zərərin ödənilməsi barədə tələb irəli sürüb. Şirkət müraciətində bildirib ki, “Naviqator Mobil Servises” MMC barədə “Report” İA tərəfindən həqiqətə uyğun olduğu sübuta yetirilməyən, şirkətin işgüzar nüfuzunu alçaldan məlumatların, həmin məlumatların yayıldığı www.report.az internet saytında təkzib edilməsi vəzifəsinin cavabdehin üzərinə qoyulması və şirkətin işgüzar nüfuzunun ləkələnməsi nəticəsində dəymiş maddi ziyanın iddiaçının xeyrinə cavabdehdən tutulması barədə qətnamə çıxarılmasını məhkəmədən xahiş edib.
2 saylı Bakı İnzibati-İqtisadi Məhkəməsinin qəbul etdiyi 03.08.2016-cı il tarixli qətnamə ilə “Naviqator Mobil Servises” MMC-nin iddia tələbi qismən təmin edilib. Məhkəmə iddiaçı “Naviqator Mobil Servises” MMC barədə “Report” İA tərəfindən həqiqətə uyğun olması sübuta yetirilməyən məlumatların, həmin məlumatların yayıldığı www.report.az internet saytında təkzib edilməsi vəzifəsinin “Report” İA-nın üzərinə qoyulması barədə qərar çıxarıb. Bundan başqa, cavabdeh “Report” İA-dən iddiaçı “Naviqator Mobil Servises” MMC-nin xeyrinə ödənilmiş dövlət rüsumunun 10 manat hissəsində əvəzi tutulması ilə bağlı qərar verilib. İddiaçının işgüzar nüfuzunun ləkələnməsi nəticəsində şirkətə dəymiş maddi ziyanın cavabdehdən “Naviqator Mobil Servises” MMC-nin xeyrinə tutulması hissəsində isə iddia tələbi rədd edilib.
Qərardan narazı qalan hər iki tərəf apellyasiya şikayəti vermişdi.
“Report” İA-nin nümayəndəsi Kamandar Nəsibov bildirib ki, iddiaçı “Naviqator Mobil Servises” MMC tərəfindən məhkəməyə təqdim edilmiş apellyasiya şikayətində göstərilənlərin heç biri hüquqi əsası yoxdur: “Belə ki, apellyasiya instansiya məhkəməsi məhkəmə prosesi gedişatında sözügedən apellyasiya şikayətində mübahisələndirilən məsələləri ədalətli şəkildə, hərtərəfli və tam obyektiv araşdırıb, eləcə də, qanuni qətnamə qəbul edilməsi üçün tələb olunan bütün sübutlar tərəfimizdən məhkəməyə təqdim olunub. Bakı Apellyasiya Məhkəməsi də bunun əsasında əsaslı və qanuni qətnamə qəbul edib”.
L.Ə.
www.oxu.az 
"

" “Facebook” Rusiya hakimiyyəti ilə mesajlaşmaq üçün işçi axtarır  “Facebook” şirkəti öz saytında Rusiya hakimiyyət orqanları ilə əlaqələr üzrə menecer vakansiyası elan edib.Menecerin iş yeri kimi isə Varşava göstərilib.
Oxu.Az xəbər verir ki, bu barədə lent.az saytı məlumat yayıb. Qeyd edilir ki, menecerin vəzifələrinə qanunvericilikdə sosial şəbəkələrə toxuna biləcək son dəyişikliklərin monitorinqi, məmurlarla görüşlərdə “Facebook”un maraqlarının təqdim olunması daxildir.
Namizəddən rus dilini ideal səviyyədə, ingilis dilini isə danışıq dili səviyyəsində bilmək, yüksək rütbəli məmurlarla iş və mətbuat katibliyi təcrübəsi, eləcə də, internet və “Facebook”un cəmiyyətin faydasına olmasına inanmaq tələb olunur. 
L.Ə.
www.oxu.az
"

"“Elektron hökumət”dən istifadə edən nazirliklərin siyahısı açıqlandı Dövlət orqanları və vətəndaşlar arasında informasiya və sənəd əldə etmə prosesini reallaşdıran “Elektron hökumət” portalına maraq artmaqdadır. 
Nəqliyyat, Rabitə və Yüksək Texnologiyalar Nazirliyinin İctimaiyyətlə Əlaqələr Sektorundan Oxu.Az-a verilən məlumata görə, portalın təqdim etdiyi xidmətlərin çeşidi ilə yanaşı, istifadə dinamikası da nəzərəçarpacaq dərəcədə müsbətə doğru dəyişir. “Elektron hökumət” portalının operatoru Nəqliyyat, Rabitə və Yüksək Texnologiyalar Nazirliyininin Məlumat Hesablama Mərkəzi cari ilin ilk beş ayında elektron xidmətlərindən ən çox istifadə olunan qurumlar və ən çox müraciət olunan xidmətlərin statistikasını təqdim edir.
“Elektron hökumət” portalında cari ildə xidmətlərindən ən çox istifadə olunan 10 dövlət qurumu:
Əmək və Əhalinin Sosial Müdafiəsi Nazirliyi

Nəqliyyat, Rabitə və Yüksək Texnologiyalar Nazirliyi

Dövlət İmtahan Mərkəzi

Dövlət Gömrük Komitəsi

“Azərsu"" ASC

Daxili İşlər Nazirliyi

Əmlak Məsələləri Dövlət Komitəsi

Ədliyyə Nazirliyi

Mərkəzi Seçki Komissiyası

Vergilər Nazirliyi
Bu müddət ərzində istifadə sayına görə liderlik edən Əmək və Əhalinin Sosial Müdafiəsi Nazirliyinin elektron xidmətlərinə ümumilikdə 4.577.529 dəfə müraciət olunub. Qurumun təqdim etdiyi elektron xidmətlərdən cari ildə müraciət sayı 1.388.673-ə çatan “Ünvanlı sosial yardımla bağlı müraciətin edilməsi” xidmətidir ki, adı çəkilən xidmət 20 dövlət qurumu və 3 mobil operatorun informasiya resurslarına çıxışını təmin etməklə vətəndaşların işini asanlaşdırır.
Nəqliyyat, Rabitə və Yüksək Texnologiyalar Nazirliyinin xidmətlərinə müraciət sayı 3.088.725-dir. Nazirliyin ən çox istifadə olunan xidməti isə “Mobil nömrə daşınması xidməti vasitəsilə digər şəbəkəyə daşınmış nömrələr barədə məlumatın verilməsi” xidmətidir ki, cari ilin bu gününədək xidmətə müraciət sayı 1.692 360-a çatıb.
Xidmətlərinin istifadə sayına görə ilk beşlikdə olan Dövlət İmtahan Mərkəzinin təqdim etdiyi elektron xidmətlərə müraciət sayı 1.005.477-dir. Ən çox “Namizədlərin (abituriyentlərin, bakalavrların, namizədlərin (rezidenturaya sənəd verənlər) ərizələrinin onlayn qəbulu” xidmətinə müraciət qeydə alınıb ki, bu göstərici 384.492 dəfə olub.
Bununla yanaşı, Dövlət Gömrük Komitəsinə 332.638; ""Azərsu"" ASC-yə 59.596; Daxili İşlər Nazirliyinə 39.615; Əmlak Məsələləri Dövlət Komitəsinə 33.644; Ədliyyə Nazirliyinə 20.190; Mərkəzi Seçki Komissiyasına 16.822; Vergilər Nazirliyinə 14.470 dəfə müraciət qeydə alınıb.
Qeyd edək ki, “Elektron hökumət” portalı tərəfindən təqdim olunan elektron xidmətlər bu gün həm vətəndaşların, həm də qurumların işini sadələşdirir və sərf olunan vəsaitə və işçi qüvvəsinə qənaət edir.
L.Ə.
www.oxu.az 
"

"Adambaşına düşən aylıq  internet istifadəsi üç dəfə artacaqABŞ-ın beynəlxalq şəbəkə texnologiyaları şirkəti  “Cisco” dünya üzrə internet trafiki həcminin 2021-ci ildə üç dəfə artacağını bildirib.
Oxu.Az “Bloomberg”ə istinadən xəbər verir ki, “Cisco”nun  “2017 Virtual Şəbəkə İndeksi” (VNI) adlı hesabatına görə, ötən il dünya miqyasında aylıq orta hesabla 73,1 exabyte olan internet trafiki 2021-ci ildə 235,7 exabyte səviyyəsinə çatacaq. Bu da 3,2 dəfə artım deməkdir.
Hesabatda keçən il adambaşına düşən aylıq ortalama internet istifadəsinin 12,9 gigabyte olduğu qeyd edilib. Bunun 2021-ci ildə 2,7 dəfə yüksələrək,  35,5 gigabyte-a çatacağı vurğulanıb.
O da qeyd edilib ki, mobil məlumat trafiki 2016-2021-ci illərdə 7 dəfə artacaq. Ötən il 9,8 faiz olan mobil məlumat trafikinin qlobal internet trafikində payının 2021-də 20,5 faiz səviyyəsinə yüksəlməsinin nəzərdə tutulduğu bildirilib.
Məlum olub ki, ötən il dünya miqyasında internet trafikinin 67%-i videogörüntülərdən ibarət olub. Bu nisbətin 2021-ci ildə 80%-ə yüksəlməsi proqnozlaşdırılıb.
L.Ə.
www.oxu.az 
"

"“Navigator Mobil Sevices” yeni fırıldaqçılıq formalarını kəşf edir – FOTO“Navigator Mobile Services” ASC-nin (NMS) fırıldaqçılıq fəaliyyətini ifşa etdikdən sonra Report İnformasiya Agentliyinin redaksiyasına bu şirkətin qurbanı olan vətəndaşlardan şikayətlər gəlməyə başlayıb.
Oxu.Az xəbər verir ki, bəzi müraciətlər toxunulan mövzuları təkrarlayıb, amma onların arasında NMS-in yeni növ fırıldaqlarını sübut edən məktublar da var.
“Bu il həyat yoldaşıma 8 mart bayramı ilə əlaqədar hədiyyə olaraq smartfon aldım, amma telefonu ona martın 7-də verdim. O, telefonunun menyusunu tənzimləyən zaman ekrana ""Google Play"" işarəli simgə çıxıb və guya telefonda müəyyən sayda virus aşkarlandığına dair bildiriş edilib. Təbii ki, o, telefonu viruslardan təmizləmək üçün bildirişə tıklayıb. Həyat yoldaşım ""Google Play""ın hansısa tətbiqetməsini yüklədiyindən əmin olub”, - zərərçəkən bildirib.
Onun sözlərinə görə, məlumatda heç yerdə bu xidmətin ödənişli olmasına dair qeyd olmayıb: “Həyat yoldaşım heç bir SMS göndərməyib, heç bir kod yığmayıb. Amma bu xidmətdən istifadə etdiyinə görə telefonun balansından pul silinməyə başladı”.
Zərərçəkən qeyd edib ki, NMS şirkəti ona göndərdiyi məktubda guya SMS xəbərdarlıq göndərib, amma belə bir şey olmayıb. Onun sözlərinə görə, bu müddət ərzində şirkət heçbir  SMS göndərməyib, heç bir antivirus proqramı yüklənməyib.
“Başqa sözlə, bu şirkət hiylə, fırıldaqla həyat yoldaşımı öz pullu xidmətinə yazdırıb. Biz bu məsələdən telefonun istifadəsinə başlayandan təqribən 1 ay sonra xəbər tutduq. Belə ki, telefonun balansında gözlənilmədən çox az məbləğ qalmışdı”, - o əlavə edib.
Zərərçəkən bildirib ki, məntiqlə təzə telefonda virus ola bilməz: “Telefonu skan eləmədən virusların sayı barədə necə məlumat vermək olar? Bu, açıq-aydın fırıldaqçılıqdır”.
Şikayətçinin sözlərinə görə, o, mobil operatorun müştəri xidmətlərinə zəng edib. Xidmətdən ona bildiriblər ki, operator hesabdan pul çıxılmasına görə məsuliyyət daşımır, günahkar NMS şirkətidir. Bundan əlavə, pullu xidmətlər siyahısında NMS-in adına heç yerdə rast gəlmək olmur.
Zərərçəkən NMS-ə məktub göndərdikdən sonra şirkət telefonun balansından sildiyi pulu geri qaytarmaqdan imtina edib. “Onlardan mənə ödənişli xidmət göstərmələrinə dair sənəd, hər hansı razılaşma sənədi istəyəndə şirkət istəyimi geri çevirdi”, - vətəndaş vurğulayıb.
O, vəkil ilə məsləhətləşmək və NMS-i məhkəməyə vermək niyyətində olduğunu bildirib.
“Bu, açıq-aydın fırıldaqçılıqdır. Heç nə almamışam, amma məndən pul oğurlayıblar. Özü də texniki cəhətdən göstərilməsi qeyri-mümkün xidmətə görə. Məsafədən smartfonda olan virusların sayını müəyyən etmək mümkün deyil. Bunu sizə informasiya texnologiyaları sahəsində çalışan insan kimi deyirəm. Xidmətlər çox asan tənzimlənir. Rəsmi qaydada antivirus proqramı quraşdıra biləcəyiniz sayta daxil olanda orada kiçik şriftlərlə xidmətin qiyməti və istifadə qaydaları göstərilir. Tizer, reklam şəbəkələri vasitəsilə daxil olan zaman skrinşotlarda xidmətin pullu olmasına dair heç bir məlumat olmur. Açılmış hissəni hərəkət etdirmək də olmur ki, aşağı çəkib informasiyanı oxuya biləsən”, - zərərçəkən deyib.
Report-un redaksiyasına müraciət edən abunəçilərdən başqa biri də hesabından pul silindiyinin (ümumi məbləğ təqribən 15 manata bərabər olub) aşkarladığını qeyd edib. O, operatorun xidmət bölməsinə zəng edib və ona NMS şirkətinin ödənişli xidmətinə bağlanmasına dair məlumat verilib.
“Mən belə xidmətə qoşulmadığımı bildirdim, qarşı tərəf isə telefon nömrəsini verib NMS şirkəti ilə əlaqə saxlamağımı məsləhət gördü. Onlara zəngin birinci dəqiqəsi (dəqiqə siqnal səsindən hesablanır) pulsuzdur, amma sonrakı dəqiqələr pulludur. Başqa sözlə, rabitə operatorunun xidmətindən əlavə, şirkətə zəngdən də pul çıxılır. Onlara zəng etməyim heç nəyi dəyişmədi, mənə bu xidmətə qoşulduğumu bildirdilər”, - zərərçəkən vurğulayıb.
Bu şikayətlərdən aydın olur ki, NMS bu il abunəçiləri müxtəlif “saxta” saytlarda qeydiyyatdan keçirərək köhnə işlərindən qalmayıb.
Abunəçi artıq bu məsələ ilə bağlı İqtisadiyyat Nazirliyinə müraciət edib.




















A.M.
www.oxu.az
"

"“Amazon” yeni smartfonunu hazırlayır“Amazon” şirkəti özünün Android smartfonunu istehsal etməyi planlaşdırır.
Oxu.Az xəbər verir ki, sözügedən “smartfon Ice” adlanacaq və bütün “Google” servisləri ilə sinxronlaşdırılacaq. Məlumata əsasən, şirkətin istehsal edəcəyi smartfon Hindistan kimi inkişafda olan ölkələr üçün nəzərdə tutulacaq. Məhz buna görə də onun texniki göstəriciləri orta səviyyədə olacaq. 5.2/5.3 inç ekran, 2 GB RAM, 16 GB daxili yaddaş və arxa paneldə olacaq barmaq izi skanı. Hal-hazırkı planlara əsasən, smartfonun qiyməti 93 dollar təşkil edəcək.
Lakin onun satışa çıxacağı vaxta qədər çox şey dəyişə bilər. Məlumatlara əsasən, yeni smartfon, Alexa səsli köməkçisini dəstəkləməyəcək.
Onu da bildirək ki, “Amazon”un daha əvvəl satışa çıxardığı smartfon çox uğursuz olmuşdu. Həmin uğursuz smartfonun adı  “Fire” idi və o, baha qiymətə satılırdı. Bundan əlavə, “Android OS” əməliyyat sisteminin dəyişdirilmiş versiyasına sahib olmasına baxmayaraq, o, “Android” tətbiqlərini dəstəkləmirdi. Yeni smartfon isə tamamilə fərqli vəziyyətdir. Belə ki, “Ice” adlı smartfon digər bahalı smartfonlarla rəqabətdə olmayacaq. Əksinə, o, ucuz smartfonlar  bazarında öz yerini tutmağa çalışacaq. “Amazon”un inkişafda olan ölkələrdə yaxşı uğur qazanması üçün potensial şansı var. “Google” ilə bu cür əməkdaşlıq isə hər iki şirkət üçün müsbət cəhət olacaq.
L.Ə.
www.oxu.az
"

"İlk rəqəmsal bank yaradıla bilər“Azərbaycanda ilk rəqəmsal bankı açmaq fikrindəyik”. 
Oxu.Az “Report”-a istinadən xəbər verir ki, bunu Avropa İttifaqı - Azərbaycan biznes-forumunda çıxış edən “Goldenpay” şirkətinin rəhbəri Fərid İsmayılzadə deyib. 
Onun sözlərinə görə, ilk rəqəmsal bankın yaradılması yaxın 5 ildə reallaşa bilər. 
F.İsmayılzadə həmçinin deyib ki, rəhbərlik etdiyi şirkət 2018-2019-cu illərdə səhmlərini açıq satışa çıxarmaq istəyir. 
L.Ə.
www.oxu.az 
"

"“WhatsApp”da mesencer yenilənir Populyar “WhatsApp” messencerində bir sıra faydalı yenilənmələrin olduğu məlum olub. Artıq iOS əməliyyat sisteminin istifadəçiləri öz media fayllarına fitrlər əlavə etmək imkanı əldə edəcəklər. 
Oxu.Az lent.az-a istinadən xəbər verir ki, artıq şəkil, videoçarx və ya gif göndərərkən istifadəçi barmağı ilə fayl üzərindən yuxarı çəkməklə, 5 filtrdən birini seçə biləcək. Bu filtrlərin arasında “açıq”, “ağ-qara”, “soyuq”, “xrom” və “plyonka” filtrləri mövcuddur.
“iPhone” sahibləri şəkilləri tam albom şəklində göndərə biləcəklər. Bir dəfəyə beş və daha çox şəkil göndərildiyi halda, şəkillər alıcıda avtomatik olaraq qruplaşacaq. 
Bundan başqa, tərtibatçılar məlumatlara cavab vermək sistemini daha da sadələşdiriblər. Daxil olan məlumata cavab göndərmək üçün istənilən göndərilən məlumata sağdan yuxarı barmağı aparmaq kifayətdir.
L.Ə.
www.oxu.az 
"

"“Facebook”dan uşaqlarla bağlı – YENİLİK“Facebook” şirkəti uşaqlar üçün xüsusi messencer istifadəyə vermək niyyətindədir.
Oxu.Az “ICTnews”-a istinadən xəbər verir ki, bu messencer “Facebook”da hesab yaratmağı tələb etməyəcək, amma valideynlərə öz uşaqlarına nəzarət etməkdə və lazımi təhlükəsizlik səviyyəsini təmin etməkdə kömək edəcək.
“Engadget” nəşrinin əməkdaşlarının sözlərinə görə, Mark Zukerberqin komandasının yeni həlli “Snapchat” kimi analoji məhsullarla rəqabət aparacaq. Həmçinin şirkətin serverlərinin yüksək məhsuldarlığına baxmayaraq, ehtimal ki, onlar 24 saat ərzində arzuolunmaz məzmunun silinməsi məsələsinin öhdəsindən gəlmir. Qeyd edək ki, yalnız “Facebook” deyil, həmçinin “Twitter” və “YouTube” bu problemdən əziyyət çəkir.
Şayiələrə görə, “Talk” adlanacaq yeni proqram uşaq və yeniyetmələrin kontaktlarına tam nəzarət etməyə imkan verəcək və 16 yaşadək yeniyetmələr üçün nəzərdə tutulub. “Talk” messenceri oyunlar oynamağa, doğmalar, dostlarla foto və yazıları paylaşmağa imkan verəcək. Bu halda yeni messencer üçün “Facebook”da hesab açmaq lazım deyil, amma valideynlər “böyük” messencerin köməyi ilə uşaq tərəfindən şəbəkədə baxılan məzmuna nəzarət edə biləcək.
L.Ə.
www.oxu.az 
"

"İyulun 1-dən bu smartfonlarda “Skype” işləməyəcək""Microsoft"" korporasiyası iyulun 1-dən Windows Phone əməliyyat sisteminə malik smartfonlarda ""Skype"" əlavəsini dəstəkləməyi dayandıracaq.
Artıq istifadəçilər ""Windows Phone 8"" və ""8.1"" üzərindən yazılmış messencerin fəaliyyətinin dayandırılması barədə bildirişlər alıblar.
Oxu.Az xəbər verir ki, bir qədər sonra bu, OC RT və ""10 Mobile"" əməliyyat sistemlərinə də aid ediləcək. ""Microsoft"" tərtibatçıları ""Skype""ı P2P platformasına keçirmək niyyətindədirlər və hazırda bunun üzərində aktiv işləyirlər. Bu isə o deməkdir ki, əlavənin köhnə versiyaları işləməyi dayandıracaq.
L.Ə.
www.oxu.az 
"

"İcazəsiz kompüter sisteminə daxil olmaq baha başa gələcəkAzərbaycanda kompüter sisteminə icazəsiz daxil olmağa görə cərimə artırılıb.
Oxu.Az-ın Trend-ə istinadən məlumatına görə, bu, Cinayət Məcəlləsinin 271-ci maddəsinə edilən dəyişiklikdə öz əksini tapıb.
Məcəlləyə edilən dəyişikliyə əsasən, kompüter sisteminə və ya onun hər hansı bir hissəsinə daxil olmaq hüququ olmadan həmin sistemə və ya onun hər hansı bir hissəsinə mühafizə tədbirlərini pozmaqla, yaxud burada saxlanılan kompüter məlumatlarını ələ keçirmək və ya başqa şəxsi niyyətlə qəsdən daxil olmağa görə cərimə 2000 manatdan 4000 manatadək miqdarda müəyyən edilib. Bundan əvvəl isə eyni əmələ görə cərimə 1000 manatdan 2000 manatadək idi.
Eyni əməllər təkrar törədildikdə, qabaqcadan əlbir olan bir qrup şəxs, mütəşəkkil dəstə və ya cinayətkar birlik (təşkilat) tərəfindən törədildikdə, vəzifəli şəxs tərəfindən öz qulluq mövqeyindən istifadə etməklə törədildikdə isə cərimə məbləği 4000 manatdan 6000 manatadək (bundan əvvəl 2000 manatdan 3000 manatadək) məbləğdə müəyyən edilib.
Dəyişikliklər Milli Məclis tərəfindən təsdiq edilib.
S.B.
www.oxu.az
"

"Azərbaycanda yeni kompüter oyunu yaradıldı: “İşğal altında: Şuşa. Qisas”Bu gün “İşğal altında: Şuşa. Qisas” kompüter oyununun və “Qarabağı tanı” kitabının təqdimat mərasimi keçirilib.
Oxu.Az-ın məlumatına görə, yeni oyun 2012-ci ildə istehsal edilən “İşğal altında: Şuşa” oyununun yeni versiyasıdır. Əvvəlki versiya ilə müqayisədə həm texniki göstəricilər, həm də oyunun süjeti yenilənib və inkişaf etdirilib.
Oyun Gənclər və İdman Nazirliyinin dəstəyi ilə “AzDimension” şirkəti tərəfindən hazırlanıb. Daha əvvəl nazirlik bu şirkət tərəfindən “İşğal altında: Ağdam” oyununun hazırlanmasını dəstəkləyib. Bu ilin sonunda isə macəra triller janrında qurulan “Sonuncu dalan” kompüter oyununun istifadəyə verilməsi planlaşdırılır.
“Qarabağı tanı” layihəsi çərçivəsində Azərbaycanda ilk dəfə üçlü formatda hazırlanan “Şuşa kitabı” uşaq və gənclərin Şuşada yerləşən tarixi və mədəniyyət abidələri haqqında ətraflı məlumat əldə etməsinə imkan yaradır. Şuşa qalası, Natəvan bulağı, Gövhər ağa məscidi, karvansaray və digər abidələr kitabda yer alıb.
Z.Q.
www.oxu.az
"

"Feysbukdan bu paylaşımlarla bağlı sərt qərarFeysbuk terrorizmlə aktiv mübarizə qərarı verib.
Oxu.Az publika.az-a istinadən xəbər verir verir ki, bununla bağlı sosial şəbəkə rəsmiləri yazılı bəyanat yayıb.
Bəyanatda terror məzmunlu paylaşımları təsbit etdikləri halda sərt tədbir görüləcəyi bildirilib. Bu cür məlumatlar paylaşılan kimi feysbuk rəsmiləri məlumatlandırılacaq. Lazımi addımlar atılacaq.
Terrorizmlə sərt mübarizə qərarı Londondakı terror hücumundan sonra İngiltərə baş naziri Teresa Meyin çıxışı əsasında verilib. Belə ki, baş nazir ötən gün çıxışında bu məsələyə birbaşa fikir bildirmişdi. O, internet və sosial medianın bu məsələdə daha qatı olması çağırışını edib.
A.M.
www.oxu.az
"

"Azərbaycanda mobil telefonlarda virus yayan şirkət informasiya agentliyini məhkəməyə verirİnformasiya kommunikasiya texnologiyalarının cəmiyyətin həyatında bu qədər nüfuz etdiyi bir zamanda hər gün fırıldaqçılığın yeni forma və modelləri yaranmağa başlayır. Müasir dövrdə kommunikasiya vasitələrindən ən geniş yayılanı isə mobil telefonlardır. Bu xüsusda, son illər Azərbaycanda cəmiyyəti narahat edən problemlərdən biri abunəçilərə bezdirici və balansdan pul silən SMS-lərin göndərilməsi idi. Ötən il qüvvəyə minən “Reklam haqqında” yeni qanunla bu məsələ kökündən həll olundu - Azərbaycanda SMS-reklamlar məhdudlaşdırıldı. Qanunun 23.1-ci maddəsində təsbit edilib ki, telekommunikasiya operatoru və provayderi abunəçiyə reklamı yalnız abunəçi ilə bağlanılan yazılı müqavilədə reklamın göndərilməsi razılaşdırıldığı halda fərdi qaydada yayımlaya bilər. Bu, o deməkdir ki, mobil telefonlarımıza bezdirici (bəzən isə həm mənəvi, həm də maddi cəhətdən zərərli) SMS-reklamların göndərilməsinin qarşısı alındı. Çünki, mobil operatorların müştəriləri ilə mövcud müqavilələrində qanunun tələb etdiyi razılıq haqqında müddəa bir qayda olaraq yoxdur.
Oxu.Az xəbər verir ki, uzun müddət sürən SMS fırıldaqçılığın aşkar olunması üçün “Report” İnformasiya Agentliyi operatorları məlumatlandırmaqla yanaşı, şəxsi araşdırmasını aparıb. Belə ki, mobil telefondan bəzi xəbər saytlarına keçid edərkən abunəçi digər sayta yönləndirilib, virusun telefona daxil olması nəticəsində abunəçinin balansından pul silinib və erotik məzmunlu video təqdim olunub. Sonradan abunəçiyə həmin xidmətdən imtina etməyin qaydasının yer aldığı SMS gəlir.
Araşdırma nəticəsində qeyri-etik məzmunda virus yayılan xidmətin mobil operatorlar üçün “Navigator Mobile Services” (NMS) şirkəti tərəfindən təqdim olunduğu müəyyənləşdi və şirkətin ölkədə fəaliyyət göstərən hər üç mobil operator ilə əməkdaşlıq etdiyi aydınlaşdı.
Təbii ki, “Report” öz növbəti yazısında “Navigator Mobile Services”in mövqeyini təqdim etdi. Məlumatda bildirilirdi ki, keçid olunan internet səhifəsi NMS şirkətinə məxsus deyil və şirkət sadəcə “sms” göndərmək yolu ilə həmin sayta abunə olmaq imkanı yaradan xidmətləri saytın sahiblərinə təqdim edir. Lakin abunəçiyə göndərilən sms-dən də görünürdü ki, artıq onun balansından pul silinib.
Təqdim olunan foto-video sübutlardan sonra mobil operatorlar da, Nəqliyyat, Rabitə və Yüksək Texnologiyalar Nazirliyi də ciddi araşdırmalara başladı, tezliklə NMS şirkətinin bu fəaliyyətinin qarşısı alındı.
Asan qazanc vasitəsi əlindən çıxan NMS növbəti variantlar fikirləşməyə başlayır. Bu dəfə hədəf kimi ölkə ərazisində milyonların istifadə etdiyi “WhatsApp” proqramı seçilib. Belə ki, “WhatsApp” istifadəçilərinə xarici ölkələrə məxsus saxta “WhatsApp” hesablarından fırıldaqçı mesajlar gəlməyə başladı.
Bu fırıldaqçı əməl elə böyük miqyas aldı ki, Nəqliyyat, Rabitə və Yüksək Texnologiyalar Nazirliyinin Elektron Təhlükəsizlik Mərkəzi xüsusi bəyanat yaymaq məcburiyyətində qaldı. Elektron Təhlükəsizlik Mərkəzi bütün istifadəçilərə tövsiyə etdi ki, bu cür hallarla qarşılaşdıqda ehtiyatlı olsunlar, tanımadıqları və barəsində məlumatlı olmadıqları veb səhifələrdə özlərinə məxsus heç bir fərdi məlumatı daxil etməsinlər.
“Report” İnformasiya Agentliyi öz növbəsində araşdırma aparıb. Nəticədə virus mesaj yayılan xidmətdən istifadə edərkən yardım üçün təqdim olunan (012) 404-12-00 və qısa nömrə olan 6555 nömrələrinin “Navigator Mobile Services” (NMS) şirkətinə məxsus olduğu aydınlaşıb.

İki dəfə ifşa olunandan sonra “qəhrəmanlarımız” bir qədər kölgəyə çəkilirlər, amma görünən odur ki, niyyətlərindən əl çəkmək fikirləri olmayıb. Belə ki,“WhatsApp” qalmaqalının üstündən heç bir il keçməmiş yeni virus yaymağa başlanılır. Bu dəfə qurban seçilmiş alət ölkədə 1 milyondan çox şəxsin qeydiyyatdan keçdiyi “Facebook” sosial şəbəkəsi olub.
Aparılan detallı araşdırmalar virus yayılan videoların mobil operatorlarla əlaqələndirilməsində yenə “Navigator Mobile Services” şirkətinin əlinin olduğu müəyyənləşdi.
“Report”un müxtəlif vaxtlarda göndərdiyi sorğulara cavabda hər 3 mobil operator belə xidmətlərin yolverilməz olduğunu və araşdırmalardan sonra bağlandığını bildiriblər. Xüsusən, “Azercell” bu məsələ ilə bağlı güzəştə getmədiyini bəyan edib: “Biz mutəmadi olaraq, müəyyən abunəlik qaydaları və məzmuna uyğun gəlməyən xidmətləri bağlayırıq”.
Asan gəlir mənbələrindən məhrum olmasından hiddətlənən “innovativ düşüncəli” bu şəxslər (qısa yoxlamadan sonra NMS şirkətinin saytının və həmin virus xarakterli videolar yayan saytların sahiblərinin eyni şəxslər - Aslan Hacıyev və Anar Hacıyevin olduğu müəyyənləşib) “Report” İnformasiya Agentliyini onları ifşa etdiyinə görə məhkəməyə verib. Əsas kimi də materiallarda istifadə olunan “pornoqrafiya”, “virus” sözlərinin onların fəaliyyətinə şamil olunmadığını göstərirlər.
“Naviqator Mobil Services“ MMC-nin nümayəndəsi İlkin Surxayzadə iddiasında bildirir ki, şirkət pornoqrafiya deyil, erotik məzmunlu materialların yayılmasında vasitəçilik edib. Buna qarşılıq olaraq “Report”un hüquqi nümayəndəsi Kamandar Nəsibov sual ünvanlayır: “Əgər www.report.az saytı tərəfindən həmin yayılmış məlumatlarda “pornoqrafiya” sözü əvəzinə, “erotika” sözü qeyd olunsa idi, məqalə, “Naviqator Mobil Services” şirkətinin ünvanına təhqiredici sözlər, ifadələrin işlətməsi, şərəf və ləyaqətinin ləkələməsi yazıları kim qəbul edilməyəcəkdi və müflis olmayacaqdınız?“. Bu sual iddiaçı tərəfindən cavabsız qalır. 
Eyni zamanda onu da qeyd etmək lazımdır ki, MMC-nin nümayəndəsi onlar barəsində vətəndaşların telefon hesabından fırıldaqçılıq yolu ilə pul silmələri barədə yazılanlara heç bir reaksiya vermir, yalnız hüquqlarının pozulduğu iddiası olan hissənin (erotika və pornoqrafiya) mübahisəsini edir. Bu da tam başa düşüləndir, çünki özləri də gözəl bilirlər ki, bu məsələ ətraflı araşdırılsa şirkətin fırıldaqları ifşa olunacaq.
Biz öz növbəmizdə bu terminləri ayırd etmək üçün internet resurslarına və müxtəlif dillərdə dərc olunmuş lüğətlərə müraciət etdik. Belə ki, “erotika” - cinsi duyğular və onlara bağlı olan hisslərin oyat­dığı şəhvani ehtiras, həyəcan, “pornoqrafiya” isə cinsi arzuları oyatmaq məqsədi olan video, şəkil və ya yazılar kimi qeyd olunur. Digər iddia isə NMS-in fəaliyyətinin “virus” adlandırılması ilə bağlıdır. Lüğətdə həmin sözün də izahatına baxırıq – “kompüter virusu” - başqa proqramlara daxil olan, öz surətini fayllara, sistem sahəsinə, şəbəkələrə və s.-yə yayaraq kompüterlərin normal işini poza bilən zərərli proqram. Daha geniş mənada desək, istifadəçiyə maddi və ya mənəvi ziyan vura bilən və ondan xəbərsiz avtomatik çalışan proqram təminatı. 
Məhkəmə prosesində dinib-durmadan müqavilə tərəflərini (söhbət mobil operatorlardan gedir) itirmək qorxusu və bu, baş verərsə, şirkətin müflis olacağını, MMC-nin biznes fəaliyyətinin çökəcəyini deyən şirkət təmsilçiləri “Report”un hüquqi nümayəndəsi Kamandar Nəsibov tərəfindən ünvanlanan sualları cavablandırmaqdan imtina edir:
İlk növbədə, şirkət öz abunəçilərinin statistikasını verməkdən boyun qaçırır. Belə ki, neçə nəfərin NMS-in vasitəçilik etdiyi xidmətlərə qoşulub, sonra dərhal STOP yazaraq imtina etməsinin statistikası açıqlansa, həmin xidmətlərə abunəçiliyin könüllü şəkildə deyil, istifadəçilərin tora salınaraq cəlb olunduğu aydınlaşacaq.
Digər tərəfdən, “Report” həmin xidmətə qoşulmuş abunəçiləri məhkəməyə dəvət edərək servis barəsində rəyini öyrənməyi təklif etmişdi ki, bu təklif də 2 saylı Bakı İnzibati-İqtisadi Məhkəməsinin hakimi Miminat Hacıbəyova tərəfindən qeyri-müəyyən səbəblərə görə təmin edilməmişdi. Hərçənd NMS-in başında durduğu fırıldaq piramidasından ən böyük zərəri məhz adi abunəçilər görüblər.
Digər maraqlı məqam ondan ibarətdir ki, NMS tərəfdaşlıq etdiyi “hot-ero.net” saytının təkcə Azərbaycanda deyil bütün dünyada fəaliyyət göstərirdiyini iddia edib. Lakin ifşaedici məlumatlar Report.az saytında yerləşdirildikdən sonra dərhal həmin “ümumdünya miqyaslı” sayt fəaliyyətini dayandırdı. Digər tərəfdən NMS-in tərəfdaşı kimi göstərilən “hot-ero.net” saytına cavabdeh olan şəxsləri də məhkəməyə cəlb etmək mümkün olmayıb. Bu da bir daha “tərəfdaş” dedikləri şirkətin elə NMS strukturuna daxil olmasının göstəricisidir. Digər bir sübut isə, “hot-ero.net” saytının wap.edugate.az saytı ilə eyni dizaynda hazırlanması, bununla da istifadəçilərin çaşqınlığına şərait yaradılmasıdır.
Hakim Miminat Hacıbəyovanın sədrliyi ilə keçən məhkəmə prosesində bütün təqdim olunan suallara aydınlıq gətirilsəydi və iş tam həcmdə araşdırılsaydı, NMS şirkətinin fəaliyyətinin əsl mahiyyəti üzə çıxardı.
Lakin hazırda Bakı Apellyasiya Məhkəməsində keçən prosesdə hakim qismində çıxış edən Həmid Həmidovun isə işinə peşəkar yanaşacağına, təqdim olunan dəlil sübutları nəzərə alacağına şübhə yoxdur. Ümid edirik ki, 2 saylı Bakı İnzibati-İqtisadi Məhkəməsindən fərqli olaraq Bakı Apellyasiya Məhkəməsində iş tam obyektiv və hərtərəfli araşdırılaraq abunəçilərin pozulmuş hüquqları bərpa olunacaq.
İ.N.
www.oxu.az
"

"Bakıda növbəti “Şəbəkə” xidmət  mərkəzləri fəaliyyətə başlayıb – FOTONəqliyyat, Rabitə və Yüksək Texnologiyalar Nazirliyi növbəti “Şəbəkə” xidmət mərkəzlərini istifadəyə verib.
Nazirlikdən Oxu.Az-a verilən məlumata görə, Xəzər (Sergey Yesenin küçəsi 102) və Yasamal (Hüseyn Cavid prospekti 19) rayonlarında yerləşən “Şəbəkə” xidmət mərkəzlərində bütün növ telekommunikasiya, poçt, bank və maliyyə xidmətləri təşkil edilib.
Xəzər və Yasamal rayonlarının sakinləri telefon çəkilişi, internetə qoşulma, bütün növ rabitə xidmətlərinin ödənişi, mobil cihazların IMEI qeydiyyatı, elektron hökumət xidmətlərindən yararlanmaq, elektron imza, valyuta mübadiləsi və aviabiletlərin alınması üçün bu mərkəzlərə müraciət edə bilərlər.
Mərkəzlərdə vətəndaşlara fasiləsiz olaraq həftənin iş günlərində səhər saat 9-dan axşam saat 7-dək , istirahət günləri saat 9-dan 6-ya dək xidmət göstərilir.
“Şəbəkə”in yaradılmasında əsas məqsəd əhaliyə mərkəzləşdirilmiş qaydada yüksək standartlara uyğun xidmət göstərməkdir. Xidmətlərin vahid məkanda cəmlənməsi eyni zamanda, vətəndaşların vaxt itkisini aradan qaldırmağa və nağdsız ödənişləri stimullaşdırmağa hədəflənib.
Bakı şəhərində ilkin mərhələdə 10-a yaxın belə xidmət mərkəzinin açılması nəzərdə tutulur. Hazırda Yasamal rayonunda ikinci, Binəqədi rayonunda isə ilk “Şəbəkə” xidmət mərkəzinin açılması üçün təmir-tikinti işləri aparılır və yaxın zamanlarda onların istifadəyə verilməsi gözlənilir.
Gələcəkdə respublikamızın regionlarında da “Şəbəkə” xidmət mərkəzlərinin istifadəyə verilməsi planlaşdırılır.























İ.N.
www.oxu.az
"

"“Facebook”da Dövlət İmtahan Mərkəzi adı ilə saxta səhifə və qruplar fəaliyyət göstərir – XƏBƏRDARLIQDövlət İmtahan Mərkəzi “Facebook” istifadəçilərinə müraciət edib.
DİM-dən Oxu.Az-a verilən xəbərə görə, aparılan araşdırmalar və qurumun səhifəsinə ünvanlanmış çoxsaylı müraciətlər nəticəsində “Facebook” sosial şəbəkəsində Dövlət İmtahan Mərkəzi adı ilə bir çox saxta səhifə və qrupların fəaliyyət göstərdiyi müəyyənləşib.
Həmin səhifə və qruplarda imtahanlar, qəbul kampaniyasının gedişi, eləcə də, DİM-in fəaliyyətinə dair təhrif olunmuş yanlış məlumatlar yerləşdirilir, vətəndaşlar tərəfindən ünvanlanmış suallara səhv cavablar yazılır.
Mərkəz istifadəçilərin nəzərinə çatdırır ki, DİM-in bu səhifədən  (https://www.facebook.com/stateexamcenter/ ) başqa heç bir rəsmi “Facebook” səhifəsi fəaliyyət göstərmir: “Yalnız bu səhifədə rəsmi məlumatlar verilir və istifadəçilərin suallarına doğru cavablar təqdim olunur. Sizdən xahiş edirik ki, DİM adı ilə yaradılmış saxta “Facebook” səhifələrindən istifadə etməyəsiniz”.
A.M.
www.oxu.az
"

"“Skype” və “WhatsApp”da beynləxalq zənglər bərpa olunub – RƏSMİNəqliyyat, Rabitə və Yüksək Texnologiyalar Nazirliyi internet şəbəkəsi üzərindən təşkil olunan telekommunikasiya xidmətlərində bəzi problemlərin olmasına münasibət bildirib.
Nazirlikdən Oxu.Az-a daxil olan məlumatda bildirilir ki, ölkəmizdə uğurla keçirilən 4-cü İslam Həmrəyliyi Oyunlarının təhlükəsizlik tədbirlərinin tərkib hissəsi olaraq Azərbaycan Respublikası ərazisində müvəqqəti olaraq internet şəbəkəsi üzərindən təşkil olunan telekommunikasiya xidmətlərinə (Skype, Viber, WhatsApp və s.) məhdudiyyətlərin tətbiqi səsli və görüntülü onlayn kommunikasiya proqramlarının istifadəsində müəyyən çətinliklər yaratmışdır.
Həmin dövrdə bir çox profilaktik tədbirlərin sırasında şəbəkənin sazlanması işləri də həyata keçirilib. 
Hazırda texniki yeniləmə işləri başa çatıb və vətəndaşlar bu kommunikasiya proqramlarından yerli və beynəlxalq əlaqələr üçün istifadə edə bilərlər.
S.B.
www.oxu.az
"

"“Google” bezdirici reklamı blok edəcək“Google” öz bloqunda sayt sahiblərinə “Ad Experience Reports”u təqdim edəcəyini bildirib, bu tətbiq onlara hansı reklamın yolverilən olduğunu anlamağa, eləcə də standartlara uyğun olmayan reklam ilə problemləri həll etməyə yardım edəcək. 
Oxu.Az xəbər verir ki, bu barədə BBC məlumat yayıb. 
Reklamın keyfiyyətlərini “Yaxşı reklam uğrunda Koalisiya”sı müəyyən edəcək, bura  “Google”, “Facebook”, “News Corp”, “Interactive Advertising Bureau” (IAB), “Procter & Gamble” və digər şirkətlər daxildir. 
Yolverilməz reklam, əsasən ani açılan pəncərələr, avtomatik başlayan video-çarxlar və geriyə sayım ilə olan reklam elanları hesab ediləcək.  
S.S.
www.oxu.az
"

"Nəqliyyat, Rabitə və Yüksək Texnologiyalar Nazirliyi KİV-ə müraciət etdiBəzi kütləvi informasiya vasitələrində və sosial şəbəkələrdə “www.mincom.gov.az” saytında Azərbaycan Respublikasının Rabitə və Yüksək Texnologiyalar Nazirliyi adının dəyişdirilərək Nəqliyyat, Rabitə və Yüksək Texnologiyalar Nazirliyi kimi qeyd edilməməsi ilə bağlı əsassız məlumatlar yer alır.
Nazirliyin mətbuat xidmətindən Oxu.Az-a verilən məlumatda bildirilir ki, Azərbaycan Respublikasının Prezidenti İlham Əliyevin 13 fevral 2017-ci il tarixində  Azərbaycan Respublikasının Nəqliyyat Nazirliyi və Azərbaycan Respublikasının Rabitə və Yüksək Texnologiyalar Nazirliyinin birləşdirilərək, onların əsasında Azərbaycan Respublikasının Nəqliyyat, Rabitə və Yüksək Texnologiyalar Nazirliyinin yaradılması ilə bağlı Sərəncamdan irəli gələn məsələlərin həlli istiqamətində Təftiş Komissiyası işini davam etdirir.  
Hazırda iki nazirliyin birləşmə prosesi aparılır. Yeni yaradılan nazirliyin Əsasnaməsi və strukturu təsdiq edildikdən sonra nazirliyin yeni yaradılan saytı və domen ünvanı da zəruri dəyişikliklər edilərək ictimaiyyətə təqdim olunacaq.
Hazırda həm Rabitə və Yüksək Texnologiyalar Nazirliyinin saytı (www.mincom.gov.az) həm də Nəqliyyat Nazirliyinin saytı (www.mot.gov.az) istifadəçilərin ixtiyarındadır.  
KİV-də qeyd olunanların əksinə olaraq, hər iki saytda ölkə başçısının müvafiq Sərəncamları “Qanunvericilik” bölməsinin “Sərəncamlar” alt bölməsində yerləşdirilib. 
Nəqliyyat, Rabitə və Yüksək Texnologiyalar Nazirliyi media nümayəndələrindən mövcud qanunvericiliyin tələblərinə uyğun olaraq görülən tədbirləri kontekstindən çıxartmayaraq cəmiyyətə savadlı formada çatdırmaqda səylərini əsirgəməməyi xahiş edir. 
S.B.
www.oxu.az
"

"Microsoft istifadəçilərə Google-dan imtinaya görə pul ödəyəcək Google istifadəçilərini öz tərəfinə çəkmək istəyən Microsoft bonusların köçürülməsi kampaniyasına başlayıb. Proqram hələ ki yalnız Böyük Britaniyada tətbiq edilir.  
Oxu.Az Life.ru-ya istinadən xəbər verir ki, bu barədə The Independent məlumat yayıb. 
Şərtlərə görə, istifadəçi Microsoft uçot qeydiyyatı ilə Bing-də qeydiyyatdan keçməlidir. İstifadəçilər hər axtarış sorğusu üçün hədiyyə xallar qazanacaqlar. 
İstifadəçilər yenilər və bir qədər təcrübəlilərə bölünüb. Belə ki, birincilər gündə 10-dan çox olmayaraq, ikincilər isə 50-yə qədər xal qazana bilərlər. 
N.O.
www.oxu.az
"

"Deputatdan sosial şəbəkələrlə bağlı təklif: Monitorinq aparılsınMilli Məclisin Səhiyyə komitəsinin üzvü Məlahət İbrahimqızı qadağan olunmuş dərman vasitələrinin sosial şəbəkələrdə reklam edildiyini nəzərə alaraq, bu istiqamətdə monitorinq aparılmasını təklif edib.
Oxu.Az xəbər verir ki, deputat Modern.az-a bildirib ki, sosial şəbəkələrdə qadağan olunmuş dərmanların reklamı aparılır ki, bu da qanunsuzdur.
“Ancaq buna qarşı heç bir addım atılmır: Təklif edərdim ki, bununla bağlı hansısa monitorinqlər aparılsın. Qanunvericiliyi nə qədər möhkəmləndirsək də, bu məsələdə hələ də boşluq var. Belə hallar aradan qaldırılmalıdır”, - M.İbrahimqızı qeyd edib.
U.A.
www.oxu.az
"

"“WhatsApp” istifadəçilərinə xəbərdarlıq etdiDünyanın ən geniş yayılmış ani mesajlaşma xidməti olan “WhatsApp” daha bir neçə telefona verdiyi dəstəyini geri çəkir.
Oxu.Az xəbər verir ki, İstiPress-in məlumatına görə, bir ay sonra bəzi köhnə modellərdə xidmət işləməyəcək. 
Məhdudiyyətlərə bir ay qalmış “WhatsApp” əməkdaşlığı dayandırdığı markaların adlarını da açıqlayıb.
İyul ayına kimi “WhatsApp”dan məhrum olacaq modellər aşağıdakılardır: 
- BlackBerry 10

- BlackBerry OS

- Nokia S60

- Nokia S40

- Android 2.0

- iOS 7.0
Xatırladaq ki, ilin əvvəlində - yanvar ayında “Android 2.0” və bəzi köhnə proqram sistemi olan “iPhone”larda da “WhatsApp”ın işi dayandırılmışdı.
U.A.
www.oxu.az
"

"“Aztelekom”dan internet istifadəçilərinə şad xəbər“Aztelekom” MMC bu gündən etibarən “SAF” – təhlükəsiz internet xidmətinin tətbiqinə başlayıb. 
Geniş seçim imkanı yaradan xidmət sürətli informasiya axınında istifadəçini internet təhlükələrindən, o cümlədən viruslu, arzuolunmaz məzmunlardan və zorakılığı təbliğ edən zərərli kontentlərdən qoruyur.
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən bildirilib.
“Aztelekom.net” internet provayderinin abunəçiləri üçün təklif edilən bu xidmət insanların, əsasən də azyaşlı uşaqların psixologiyasına mənfi təsir edən veb-səhifələri filtrasiya edib, cinayətkarlıq, əxlaqsızlıq və aqressivliyi əks etdirən internet saytlarına girişi nəzarətə götürür, arzuolunmaz saytların girişinə qadağa qoyur.
Uşaqlar arzuolunmaz saytlara daxil olmaq istədikdə “SAF” bu səhifələrə girişi məhdudlaşdırır.
Bu xidmətdən yalnız azyaşlı uşaqların valideyinləri deyil, eləcə də iş saatlarında effektivliyin artırılması məqsədi ilə hüquqi şəxslər də istifadə edə bilərlər. 
Xidmətdən istifadə qaydaları isə olduqca sadədir. 
İstifadəçi “ağ siyahı” yaradaraq, arzuolunan internet resurslarının siyahısını tərtib edir. Eyni zamanda təhlükəli resursları “qara siyahı”ya salaraq, onlardan istifadəni məhdudlaşdıra bilir. 
Həmçinin, istifadəçi istədiyi vaxt filtri deaktivləşdirir, arzu etdiyi veb-resurslara daxil olur, daha sonra isə deaktiv etdiyi resursu aktiv edə bilir. 
Qeyd edək ki, istifadəçilər 9 rayonun (Abşeron, İmişli, Naftalan, Göyçay, Şirvan, Lənkəran, Qəbələ, Oğuz və Hacıqabul) ərazisində SAF-təhlükəsiz internet xidmətindən test rejimində yararlanıblar. 
U.A.
www.oxu.az
"

"Xarici vətəndaşların nəzərinə: Bu SİM-kartların satışı dayandırıldıİyunun 1-də Azərbaycanda olan xarici vətəndaşlara SİM-kartların sadələşdirilmiş satış sisteminin müddəti başa çatıb.
Oxu.Az xəbər verir ki, bu barədə Trend-ə ölkənin telekommunikasiya bazarındakı mənbə bildirib.
Mobil nömrələrin sadələşdirilmiş satış sistemi IV İslam Həmrəyliyi Oyunları ilə əlaqədar turistlərin və yarış iştirakçıların mobil rabitədən istifadəsi zamanı problem yaranmaması üçün aprelin 15-dən iyunun 1-dək fəaliyyət göstərirdi.
Söhbət xarici vətəndaşlar üçün nəzərdə tutulan müəyyən sayda Prepaid SİM-kartlardan gedir. Bu nömrələrin istismar müddəti 30 gün təşkil edirdi.
U.A.
www.oxu.az
"

"“Huawei” İKT üzrə inkişaf proqramının seçim turuna start verib Mayın 30-da ADA Universitetində Nəqliyyat, Rabitə və Yüksək Texnologiyalar Nazirliyi ilə əməkdaşlıq çərçivəsində Çinin “Huawei” şirkəti informasiya-kommunikasiya texnologiyaları (İKT) sahəsinə marağı olan istedadlı gəncləri aşkara çıxarmaq, eləcə də onların bilik və bacarıqlarını təkmilləşdirmək məqsədilə “Seeds For the Future” proqramını həyata keçirib.
Oxu.Az-ın xəbərinə görə, proqram tələbələrin İKT bacarıqlarını inkişaf etdirməyə və biliyin ötürülməsi prosesini sürətləndirməyə hədəflənmişdi.
Tədbirdə çıxış edən “Huawei” şirkətinin akkaunt direktoru Çen Lin tələbələrə “Huawei” şirkəti barədə məlumat verib. Akkaunt direktorunun sözlərinə görə, “Huawei”in məqsədi İKT sahəsi üzrə bacarıqlı tələbələrin biliklərini Çində daha da təkmilləşdirmək və Azərbaycan universitetləri ilə əməkdaşlıq edərək yerli İKT təlim proqramları həyata keçirməkdir.
Daha sonra proqram çərçivəsində mütəxəssislərdən ibarət münsiflər heyəti İKT sahəsində müəyyən biliyə malik ən yaxşı 10 tələbəni seçib: 

Qeyd etmək lazımdır ki, münsiflər heyəti tərəfindən seçilmiş tələbələrin Çin Xalq Respublikasına səfəri təşkil ediləcək. Çində iki həftəlik proqramda iştirak hüququ qazananlar Pekinə səyahət və bu ölkənin mədəniyyətini öyrənmək imkanı əldə edəcəklər. Tələbələr, habelə dünyanın nəhəng İT şirkətlərindən biri olan “Huawei”in Şencen şəhərində yerləşən baş ofisində ən son texnoloji yeniliklər barədə məlumat ala biləcəklər.  Eyni zamanda, onlar İKT üzrə təlim kurslarına qatılacaq. 
Xatırladaq ki, 2015-ci ilin dekabrında Azərbaycan Respublikasının Prezidenti İlham Əliyev “Huawei” şirkətinin Pekində yerləşən sərgi mərkəzini ziyarəti zamanı Azərbaycanda informasiya və kommunikasiya texnologiyalarının (İKT) inkişafında “Huawei”in həlledici rolu olduğunu vurğulayıb.
Qeyd edək ki, “Huavei Tech. Azərbaycan” MMC bu il satışa təzə telefon - “P8 Lite 2017” çıxardıb. 









N.O.
www.oxu.az
"

"Milli startapçılar beynəlxalq “Startup Village” müsabiqəsinin yarımfinalında iştirak edəcəklərNəqliyyat, Rabitə və Yüksək Texnologiyalar Nazirliyi, Rusiya Federasiyasının “Skolkovo” Fondu və “Yüksək Texnologiyalar Parkı – “YT Park” MMC-nin birgə təşkilatçılığı ilə Bakıda keçirilmiş “Açıq İnnovasiyalar üzrə Startap Turu”nun (Open Innovations Startup Tour) azərbaycanlı qalibləri “Startup Village” müsabiqəsinin yarımfinalında iştirak edəcəklər. 
Oxu.Az-a Nəqliyyat, Rabitə və Yüksək Texnologiyalar Nazirliyindən verilən məlumata görə, 6-7 iyun tarixlərində Skolkovo İnnovasiya Mərkəzində təşkil ediləcək startap-müsabiqəsinin yarımfinalında ölkəmizdən Arif Mövsümzadə, Aleksey Cəfərov və Fidan Rüstəmovadan ibarət “Spinal” komandasının “Lia”, Orxan Əhmədovun “Kvotter”, Şahlar Paşayevin “Sağlam Yaşam platforması” layihələri təmsil olunacaq. 
Ümumilikdə tədbirdə 20000-dən çox iştirakçı, 3500 startap və 600-dən çox investorların iştirakı nəzərdə tutulur.
Azərbaycandan olan startapların həmin müsabiqədə iştirakı potensial investorlar qarşısında öz layihələri haqqında ətraflı məlumat verməyə, həmçinin beynəlxalq bazarlara çıxış imkanları əldə etməyə əlverişli şərait yaradacaq.
Xatırladaq ki, Rusiya və MDB məkanında innovativ startapların axtarışı üzrə ən böyük tədbir sayılan “Açıq İnnovasiyalar üzrə Startap Turu” cari ilin 17-18 aprel tarixlərində Bakıda baş tutub. 
Əsas məqsədi yüksək texnologiyalar sahəsində perspektivli və innovativ layihələrin həyata keçirilməsinə dəstək vermək olan tura 235 iştirakçı, 82 layihə müraciət edib, onlardan 15 layihə iştirak hüququ qazanıb. 
Məlumat üçün bildirək ki, “Startup Village” startap-müsabiqəsi “Açıq İnnovasiyalar üzrə Startap Turu” çərçivəsində keçirilən ənənəvi tədbirdir və Avropada ən böyük startap müsabiqələrindən hesab olunur. 

        
U.A.
www.oxu.az
"

"İnternetdə olan təhlükələr və onlardan müdafiə yolları“Aztelekom”un əməkdaşları məktəblilərə internetin təhlükələrindən danışıb.

 Abşeron rayonunun 5 saylı orta məktəbində 1 İyun – Uşaqların Beynəlxalq Müdafiəsi Gününə həsr olunmuş “İnternetdə olan təhlükələr və müdafiə yolları” mövzusunda interaktiv dərs keçirilib.
Oxu.Az xəbər verir ki, Nəqliyyat, Rabitə və Yüksək Texnologiyalar Nazirliyi “Aztelekom” MMC-nin Marketinq departamentinin əməkdaşları sözügedən mövzu ilə bağlı şagirdlərə ətraflı məlumat verərək informasiya texnologiyalarının və internetin həyatımızdakı rolundan danışıblar. 
Qeyd edilib ki, dövlət başçısının xüsusi diqqət və qayğısı nəticəsində məktəblərimizdə müasir texnologiyalarla təchiz olunmuş baza yaradılıb, şagirdlərin İKT biliklərini artırması üçün hər cür şərait təmin olunub.
Bildirilib ki, internetin əlçatanlığı sayəsində qısa zaman kəsiyində istənilən elmi, tarixi, mədəni, həmçinin təhsillə bağlı məlumatları asanlıqla əldə etmək mümkündür. 
Ancaq çox təəssüf ki, bu imkanlardan bəzən mənfi, məqbul olmayan məqsədlər üçün də istifadə olunur. Məhz bu səbəbdən geniş seçim imkanı yaradan sürətli informasiya axınında istifadəçini internet təhlükələrindən, o cümlədən viruslu, arzuolunmaz məzmunlardan və xüsusən də uşaqların psixologiyasına mənfi təsir edən zərərli kontentlərdən qorumaq vacibdir.
Daha sonra şagirdlərə zorakılığı və digər bu növ informasiya mənbələrini təbliğ edən resurslardan qorunmaq, internetdən təhlükəsiz şəkildə istifadə etməyin yolları barədə ətraflı məlumat verilib.  
İnteraktiv dərs şəklində keçən tədbirdə şagirdlərin fikirləri də dinlənilib. 
Qeyd edək ki, ölkəmizin digər şəhər və rayonlarında da bu mövzu ilə bağlı tədbirlər davam etdiriləcək.



U.A.
www.oxu.az
"

"Azərbaycan nanotexnologiyaların inkişafı reytinqində Azərbaycan nanotexnologiyaların inkişafı reytinqində 101 ölkə arasında 67-ci yerdə qərarlaşıb.
Oxu.Az-ın Trend-ə istinadən məlumatına görə, bu barədə “StatNano” təşkilatının 2017-ci ilin yanvar-aprel ayları üçün hazırladığı reytinqdə bildirilir.
Reytinqə əsasən, Azərbaycan yanvar-aprel aylarında Azərbaycan mütəxəssisləri nanotexnologiyalar sahəsində 26 elmi iş dərc ediblər.
Postsovet ölkələri arasında Rusiya - 12 yerdə, Belarus - 58-ci yerdə, Qazaxıstan - 66-cı yerdə, Ermənistan - 81-ci yerdə, Özbəkistan - 86-cı yerdə, Gürcüstan - 89-cu yerdə, Tacikistan - 93-cü yerdə, Qırğızıstan - 98-ci yerdə, Türkmənistan - 101-ci yerdə qərarlaşıblar.
Reytinqin liderləri isə Çin, ABŞ, Hindistan, Cənubi Koreya və İrandır.
Qeyd edək ki, 2016-cı il üzrə Azərbaycan bu sahədə 71 elmi iş dərc etmişdir.
S.B.
www.oxu.az
"

"Şagirdlərin davamiyyəti ilə bağlı SMS-xidmət dayandırılır? İyul ayından etibarən uşaqların məktəbdə davamiyyəti barədə valideynlərə SMS-bildirişlərin verilməsi xidməti müvəqqəti dayandırılacaq.
Oxu.Az xəbər verir ki, bu barədə Trend-ə “Mobile Solutions&Marketing Technologies” şirkətindəki mənbə məlumat verib.
Mənbənin verdiyi məlumata görə, xidmət yay tətili ilə əlaqədar dayandırılır. Mənbə bildirib ki, məktəblərdə tədris ili iyunun 14-ü başa çatsa da, yekun imtahanların qiymətləri də elektron gündəliyə yazılacaq:
“Bununla əlaqədar olaraq xidmət iyunun sonunadək aktiv olacaq. Daha sonra xidmət yeni tədris ilinin başlanğıcınadək dayandırılacaq”.
U.A.
www.oxu.az
"

"Güzəştli Mənzil Sistemi “Elektron hökumət” portalı üzərindən fəaliyyətə başladıÖlkə başçısı İlham Əliyevin “Azərbaycan Respublikasının Prezidenti yanında Mənzil İnşaatı Dövlət Agentliyinin fəaliyyəti ilə bağlı bəzi məsələlər haqqında” 16.11.2016-cı il tarixli Fərmanına əsasən, “Güzəştli mənzil” sistemi “Elektron hökumət” portalına (www.e-gov.az) inteqrasiya edilib.
Oxu.Az-a Nəqliyyat, Rabitə Yüksək Texnologiyalar Nazirliyindən verilən məlumata görə, “Elektron hökumət” portalında “Elektron imza” və ya “ASAN imza” vasitəsi ilə qeydiyyatdan keçib “Güzəştli mənzil” sistemi elektron xidmətindən istifadə etmək mümkündür.
Beləliklə, bu gündən etibarən güzəştli mənzil əldə etmək hüququ olan vətəndaşlar “Elektron hökumət” portalına daxil olmaqla müraciətlərini Mənzil İnşaatı Dövlət Agentliyinə (MİDA) göndərə bilərlər. 
Bunun üçün, portalın “Bütün xidmətlər” bölməsindən Prezident yanında Mənzil İnşaatı Dövlət Agentliyinin xidmət qrupu arasından “Güzəştli mənzil” sistemi elektron xidmətini seçmək lazımdır. 

Xidməti portalın axtarış qutusuna, “Güzəştli mənzil” sistemi yazmaqla da tapa bilərsiniz. Xidmətə müraciət etməzdən əvvəl istifadəçi təlimatı ilə mütləq tanış olun.
Aşağıdakı suallara cavab tapmaq üçün başlıqların üzərinə “klik”ləyin.
- Güzəştli mənzil üçün kimlər müraciət edə bilər?
- Hansı sənədlər tələb olunur?
- “Elektron hökumət” portalı üzərindən xidmətə necə müraciət edilir?
Həmçinin, sistemdən istifadə ilə bağlı ətraflı təlimatla, habelə güzəştli mənzil almaq hüququna malik şəxslərin kateqoriyaları və hər bir kateqoriya üzrə təqdim edilməli sənədlərin siyahısı ilə “www.mida.gov.az” və ya “www.mida.az” internet saytlarının ana səhifəsində yerləşən “GÜZƏŞTLİ MƏNZİL SİSTEMİ” keçidi vasitəsilə tanış olmaq mümkündür.
Güzəştli mənzillər almaq istəyən, lakin elektron imzası olmayanların nəzərinə çatdırırıq ki, “Elektron imza”nı aşağıdakı ünvanlardan əldə etmək olar:
- “www.e-imza.az” saytı üzərindən onlayn müraciət etməklə;
- “Şəbəkə” xidmət mərkəzlərindən;
- Elektron imza qeydiyyat məntəqəsi (Dilarə Əliyeva küç. 185);
- “ASAN xidmət” mərkəzlərinin MİDA xidmət pəncərələrinə müraciət etməklə.
Məlumat üçün bildirək ki, Milli Sertifikat Xidmətləri Mərkəzi tərəfindən təqdim olunan “Elektron imza” sertifikatından istifadə tam pulsuzdur. 1 dəfə ödəniş edib, sertifikatı əldə etməklə 3 il müddətində heç bir xidmət haqqı olmadan tam ödənişsiz istifadə edilir.
Bundan əlavə, “Elektron imza” beynəlxalq FİPS 140-2 təhlükəsizlik standartına uyğunlaşdırılmış, tam təkmil imzalama vasitəsidir. Ən əsası isə “Elektron imza” ilə aparılan əməliyyatlara müdaxilə mümkün deyil.
“Güzəştli mənzil” sisteminin fəaliyyəti ölkə vətəndaşlarını müasir memarlıq üslubunda yaşayış sahələri ilə təmin etməklə onların məişət şəraitini yaxşılaşdıracaq.
U.A.
www.oxu.az
"

"Yeni növ ictimai nəqliyyat icad olunub – VİDEOİlon Maskın “The Boring Company” innovasiya şirkəti yeraltı avtobusun konseptini təqdim edib, bu yeraltı avtobus sərnişinləri Los-Ancelesin altında yerləşən tunel boyu daşıyacaq. 
Oxu.Az xəbər verir ki, yeni nəqliyyat növünün eskizlərini şirkət öz saytında dərc edib. 
Məlumatda qeyd edilir ki, tunellərin yeraltı sistemi 30 səviyyədən ibarət olacaq. Avtobus relslər ilə hərəkət edəcək, salonda sərnişinlər üçün oturacaqlar olacaq.  
Avtobusun korpusu iri şüşə paneldən ibarətdir. 
Vankuverdə keçirilən sərgidə İlon Mask Los-Anceles üçün hazırlanmış yeraltı ictimai nəqliyyatın konseptini təqdim edib. Yeni nəqliyyat növü 200 km/saata qədər sürət yığa bilir.

N.О.
www.oxu.az
"

"Bu kənddə mobil telefon və “Wi-Fi” qadağandır – FOTOABŞ-ın Virciniya ştatında yerləşən kəndlərdən birində kabelsiz elektrik avadanlıqlarından istifadə qadağandır. 
Oxu.Az-ın məlumatına görə, AzVision.az xarici mətbuata istinadən xəbər verir ki, Grin Bank adlı kənddə heç kimin mobil telefonu yoxdur.
Orada “Wi-Fi” və elektrik sobasından istifadə də qadağan edilib. Buna səbəb nəhəng Grin Bank teleskopudur. Bu, olduqca böyük və idarəedilən radio teleskopdur. 
Teleskop, həmçinin dünyada ən böyük idarə edilən cisim xüsusiyyətinə malikdir. Grin Bank Qərbi Virciniyada Beynəlxalq Radio Astronomiyası Müşahidə Evinin bir hissədir. 
Müşahidə Evinin fəaliyyətinə təsir etməmək üçün 34 min km-ə qədər olan ərazi “Beynəlxalq Səssizlik Ərazisi” kimi adlanır. 
Buna görə də, orada mobil telefonla yanaşı kabelsiz elektrik cihazlarından istifadə qadağandır. 
Kənddə hazırda 147 nəfər yaşayır.














U.A.
www.oxu.az
"

"Azərbaycanda bu verilişlərdə reklamın verilməsi qadağan edilirAzərbaycanda uşaqlar üçün verilişlərin reklamla kəsilməsi qadağan edilir.
Oxu.Az Trend-ə istinadən xəbər verir ki, bununla bağlı “Uşaq hüquqları haqqında” qanuna yeni əlavələr təklif edilir.
Qanuna əlavələrin edilməsini nəzərdə tutan layihəyə görə, alkoqollu içkilərdən istifadə olunması ilə bağlı uşaqlara müraciət edilməsi, uşaqlar üçün proqramların (verilişlərin) alkoqollu içkilərin reklamı ilə kəsilməsi qadağandır.
Əlavəyə əsasən, dərslikdə, dərs vəsaitində, tədris materialında, məktəb gündəliyində, dəftərində, albomda reklam yerləşdirilə bilməz.
Qeyd edək ki, qanun layihəsi Milli Məclisin mayın 31-də keçiriləcək plenar iclasında müzakirəyə çıxarılacaq.
A.M.
www.oxu.az
"

"“Huawei” şirkəti azərbaycanlı tələbələr üçün İKT üzrə inkişaf proqramı elan edirNəqliyyat, Rabitə və Yüksək Texnologiyalar Nazirliyi ilə əməkdaşlıq çərçivəsində “Huawei” şirkəti informasiya-kommunikasiya texnologiyaları (İKT) sahəsinə marağı olan istedadlı gəncləri kəşf etmək, eləcə də onların bilik və bacarıqlarını təkmilləşdirmək üçün “Seeds for the Future” proqramına start verir.
Oxu.Az-ın məlumatına görə, bu proqram, tələbələrin İKT bacarıqlarını inkişaf etdirmək və biliyin ötürülməsi prosesini sürətləndirməyə hədəflənib. 
Proqram çərçivəsində mütəxəssislərdən ibarət Münsiflər Heyəti İKT sahəsində müəyyən biliyə malik ən yaxşı 10 tələbəni seçəcək, daha sonra isə onların  Çin Xalq Respublikasına səfəri təşkil ediləcək.
Çində iki həftəlik proqramda iştirak etmək şansı qazananlar Pekində vaxt keçirməklə yanaşı, Çin mədəniyyətini öyrənmək və tarixi yerləri ziyarət etmək imkanından da yararlanacaqlar.
Daha sonra, tələbələr dünyanın nəhəng İT şirkətlərindən hesab olunan “Huawei”-nin Şencen şəhərində yerləşən baş ofisində ən son texnoloji yeniliklər barədə məlumat ala biləcəklər. 
Eyni zamanda, onlar İKT üzrə təlim kurslarına qatılacaq. 
“Huawei”-nin məqsədi, İKT sahəsi üzrə bacarıqlı tələbələrin biliklərini Çində daha  da təkmilləşdirmək və Azərbaycan universitetləri ilə əməkdaşlıq edərək yerli İKT təlim proqramları həyata keçirməkdir.
Xatırladaq ki, 2015-ci ilin dekabrında Azərbaycan Respublikasının Prezidenti İlham Əliyev “Huawei” şirkətinin Pekində yerləşən Sərgi mərkəzini ziyarəti zamanı  Azərbaycanda informasiya və kommunikasiya texnologiyalarının (IKT) inkişafında “Huawei”-in həlledici rolu olduğunu qeyd edib.
Azərbaycan hökuməti eyni zamanda, gəncləri qlobal təcrübə toplamağa və beynəlxalq əlaqələri gücləndirməyə cəsarətləndirmək arzusundadır. 
S.B.
www.oxu.az
"

"XDMX hakerlərin kompüterə müdaxilə edə biləcəyi ilə bağlı xəbərdarlıq etdiHakerlər subtitrlərin köməyi ilə kompüterə müdaxilə edə bilər.
Oxu.Az xəbər verir ki, Xüsusi Dövlət Mühafizə Xidmətinin (XDMX) Xüsusi Rabitə və İnformasiya Təhlükəsizliyi Dövlət Agentliyinin Kompüter İnsidentlərinə Qarşı Mübarizə Mərkəzindən APA-Economics-ə verilən məlumata görə, məşhur videopleyerlərdə məsafəli kod yerinə yetirməyə imkan verən mövcud boşluq aşkar olunub.
Videopleyerlər filmlər üçün subtitrli faylları yükləyir və təkmilləşdirirlər. Bu da hakerlərə kodu yerinə yetirməyə və hücum edilən sistem üzərində nəzarəti əldə etməyə kömək edə bilər. “Check Point” şirkətinin ekspertlərinin bildirdikləri kimi, cinayətkarlar qurbanı öz pleyerində xüsusi şəkildə konfiqurə olunmuş faylı açmağa məcbur edə bilər və bununla da onun kompüteri üzərində nəzarəti ələ keçirə bilərlər.
Mövcud boşluqlar “Kodi”, “VLC”, “Popcorn Time” və “Stremio” kimi populyar videoyayım platformalarına toxunur.
“Check Point”in məlumatına görə, hazırda boşluğa məruz qalan proqram təminatını təxminən 200 mln. videopleyer və strimerlər istifadə edir. “VLC” və “Popcorn Time”da problem artıq düzəlib, “Kodi” və “Stremio” isə patç üzərində hələ də işləyir.
Ekspertlər mövcud boşluqların olmasını yalnız yuxarıda adları çəkilən platformalarda testdən keçiriblər, lakin digər pleyerlərdə də onun mövcudluğunu istisna etmirlər. İstifadəçilərin əksəriyyəti subtitrləri məlumat saxlanan xüsusi yerdən alır, ora isə istənilən şəxs zərərverici faylı yükləyə bilər. Portallar subtitrləri cinayətkarların xeyrinə olan populyarlığa görə sıralayır”, - deyə məlumatda qeyd olunur.
E.Ə.
www.oxu.az
"

"“Azərkosmos” ASC yeni layihəyə start verir“Azərkosmos” ASC “Azərbaycanın davamlı inkişafı naminə Yer səthinin məsafədən müşahidəsi xidmətlərinin təşviqi” layihəsinin ikinci mərhələsini elan edir. 
Oxu.Az-a qurumdan verilən məlumata görə, layihənin keçirilməsində əsas məqsəd “Azersky” peykindən əldə olunan təsvirlərin ölkə daxilində istifadəsini təşviq etmək və Azərbaycanda Yer səthinin məsafədən müşahidəsi xidmətlərinin inkişafına təkan verməkdir. 
Layihə çərçivəsində elmi-tədqiqat institutları, universitetlər, elmi tədqiqatla məşğul olan digər qurumlar, həmçinin hüquqi və ya fiziki şəxslər öz təkliflərini təqdim edə bilərlər. Təkliflər 31 iyul 2017-ci il tarixinədək qəbul olunacaq.
Qalib təkliflərin seçimi zamanı layihənin “Azersky”dan alınan məlumatların yaradıcı formada istifadəsi və təklifin icrasının mümkünlüyü, ölkənin davamlı inkişafı naminə elmi təyinatlı olması, innovativlik kimi meyarlar nəzərə alınacaq. 
Layihə barədə ətraflı məlumatı “www.azercosmos.com” internet səhifəsindən və (012) 565 00 55 (daxili 216) nömrəsi ilə əlaqə saxlayaraq almaq olar.
Məlumat üçün bildirək ki, “Azersky” peykinin təsvirlərindən elektron kənd təsərrüfatının qurulmasında və kənd təsərrüfatı məhsullarının monitorinqində, xəritəçəkmədə, hasilat, infrastruktur, planlaşdırma və monitorinq işlərində, kadastr məlumatlarının yenilənməsində, dənizdə və quruda neft çirklənmələrinin tədqiqində, eləcə də müdafiə və təhlükəsizlik sahələrində istifadə olunur.
U.A.
www.oxu.az
"

"Tanınmış jurnalist “Azercell”dən şikayətçidir – FOTOTanınmış jurnalist Əzizə İsmayılova ölkənin ən böyük operatoru olan “Azercell”dən şikayət edib. 
Oxu.Az xəbər verir ki, xanım jurnalist iddia edir ki, şirkət onun balansından 10 manat pul çıxıb. 
“Dünən 10 manat internetə pul vurmuşam. Dərhal mesaj gəldi ki, pul yükləndi. İnterneti söndürmüşəm. Lazım olan rəqəmi yazıb 2525-ə göndərmişəm. Mənə cavab gəldi ki, balansınızda kifayət qədər pul yoxdur. Bir də balansı yoxlamışam, 0 qəpik”.
Ə.İsmayılova deyir ki, şirkətin müştəri xidmətindən ona bildirilib ki, bunun üçün “stop ay” yazıb 2525-ə göndərmək lazımdır:
“Qeyd olunan əməliyyatı yerinə yetirsəm də, heç bir nəticə olmadı. Üstəgəl, dedilər ki, bizdə göstərir ki, siz artıq internet paketini almışsınız. İndi də məlum olur ki, sən demə, gərək “stop” yazıb göndərməyəydim.
Yəni, o boyda şirkətin nümayəndəsi özü də baş açmır ki, nə nədi, necə olmalıdır. Adam özü israr edib ki, göndər, indi də deyir, “gərək göndərməzdin”. Bir sözlə, 10 manatımın arxasına keçdilər”.























U.A.
www.oxu.az
"

"Türkdilli dövlətlər arasında elektron imzanın tanınması ilə bağlı razılıq əldə olunubİstanbulda Türkdilli Dövlətlərin Əməkdaşlıq Şurasının (TDƏŞ) informasiya və kommunikasiya texnologiyaları üzrə işçi qrupunun 2-ci iclası keçirilib.
Tədbirdə “Elektron hökumət”, “Elektron imza”, peyk xidmətləri, kibertəhlükəsizlik, “Trans Avrasiya Super İnformasiya Magistralı (TASİM)” layihəsi və fiber-optik infrastrukturunun inkişafı mövzularında altqrupların iclasları təşkil olunub.
Qeyd olunan sahələrdə əməkdaşlıq imkanlarına dair müzakirələr aparılıb. İclaslarda Nəqliyyat, Rabitə və Yüksək Texnologiyalar Nazirliyinin əməkdaşları iştirak edib.
Oxu.Az-a nazirlikdən verilən məlumata görə, ölkəmizin “Elektron hökumət”, “Elektron imza” infrastrukturu barədə təqdimatla çıxış edən Məlumat Hesablama Mərkəzi Milli Sertifikat Xidmətləri Mərkəzinin mütəxəssisi Həbib Abbasov sosial xidmətlərin elektronlaşdırılması, sənəd mübadiləsinin avtomatlaşdırılması və elektron imzanın tətbiqi barədə ətraflı məlumat verib.
H.Abbasov bildirib ki, Azərbaycanın elektronlaşma sahəsində əldə etdiyi uğurlar elektron imzanın dövlətlərarası tanınmasına imkan verir. E-hökumət altqrupu təqdimatlar və müzakirələr əsasında mobil tətbiqlər, “bir pəncərə” prinsipi üzrə elektron xidmət təminatı, açıq məlumatlar və s. üzrə təcrübə mübadiləsinin aparılmasını, bununla əlaqədar təlimlərin təşkil olunmasını, ümumi layihələrin hazırlanması üçün hər bir üzv dövlətin elektron hökumət sisteminin araşdırılmasını qərara alıb.
Sonda türkdilli dövlətlər arasında elektron imzanın tanınması məqsədi ilə ilkin şəraitin yaradılması ilə bağlı razılıq əldə olunub. Türkiyə, Azərbaycan, Qazaxıstan, Qırğızıstan arasında elektron imzanın tanınması üçün tələb olunan məlumatların təmin edilməsi məqsəd olaraq qarşıya qoyulub.
Həmçinin, müzakirələr əsasında şuraya üzv dövlətlər arasında ortaq elektron xidmətlərin hazırlanması müzakirə olunub.
U.A.
www.oxu.az
"

"Simpla.az – öz vaxtını dəyərləndirənlər üçün rahat onlayn alış-veriş!Səhər yeməyi hazırlamaq, ailəni işə və bağçaya aparmaq üçün yığmaq, uşaqları aparmaq, iş gününün əvvəlinə özünü yetirmək və tam olaraq başını işə qatmaq, sonra isə yenidən tıxacla yol gedib uşaqları bağçadan götürmək, mağazaya dəymək, süfrə salmaq və günün sonunu ailəvi gəzinti və yaxud da televizora birgə baxmaqla keçirmək.
Müasir insanların gündəlik görəcəyi işlər siyahısı çox genişdir, ələlxüsus da əgər adamlar bütün həftə boyu çalışırlarsa. Belə hallarda vaxt qızıl qiyməti ilə ölçülür və ona qənaət etməyə imkan yaradan hər bir yenilik maraq doğurur. 
Yeni onlayn mağaza Simpla.az istifadəçilərə öz vaxt və resurslarını daha səmərəli sərf etməyə və birbaşa evə çatdırılma xidməti ilə onlayn alış-veriş etməyə imkan verir. Onlayn mağaza həftənin 7 günü çalışır və sifarişləri qəbul edir.
Sifarişi günün istənilən vaxtında vermək olar, çatdırılma isə saat 08:00 - 20:00 arası müştərinin qeyd etdiyi müvafiq vaxtda həyata keçirilir. 
Simpla.az-ın təqdim etdiyi malların çeşidləri daim genişləndirilir və hal-hazırda əsas kateqoriyalara aid bütün məhsullar bu siyahıya daxildir: yuyucu və məişət-kimyəvi vasitələrdən tutmuş qida məhsulları və kosmetikaya qədər. Bütün məhsullar rəsmi distributorlardan alındığı üçün müştərilər onların keyfiyyət və saxlama şəraitinə əmin ola bilərlər. 
Sərfəli təkliflər – Simpla.az-ı fərqləndirən xüsusiyyətdir. Demək olar ki, hər gün saytda yeni bir sərfəli təklif çıxır ki, bu da alıcılara nəinki ailə üçün ən optimal seçimi etmək, həmçinin qənaət etmək imkanı yaradır. 
“Simpla.az – evə çatdırılma ilə onlayn alış-veriş etmək üçün bir rahat vasitədir və məşğul insanların, əsasən də həm ev işlərinə başı qarışan, həm də bütün həftə boyu çalışan anaların və qadınların ehtiyaclarından irəli gələrək yaradılıb.
Bizim müştərilər üçün ailə dəyərləri ən vacib anlayışdır və onlar hər hansı bir məhsulu alarkən onun keyfiyyəti haqqında düşünür, eləcə də bütün ailənin sağlamlığının qayğısına qalırlar”, - deyə Simpla.az-ın direktoru Leyla Seyidzadə qeyd etdi. 
Eyni zamanda, Simpla.az rahat və sərfəli alış-verişdən əlavə ev işlərinin aparılmasında da sizin sadiq köməkçinizdir: saytda evdar qadınlar üçün faydalı məsləhətlər verən və maraqlı məqalələri olan bloq da var. 
Hər hansı bir sual yarandığı halda, ələlxüsus da, ilk dəfə məhsul alan müştərilər *2255 nömrəsinə zəng edərək Simpla.az-ın əlaqə mərkəzinə müraciət edə bilərlər. 
Əlavə məlumat üçün:
http://simpla.az/about-us.html
http://simpla.az/how-to-buy
http://simpla.az/faq
U.A.
www.oxu.az
"

"Əfsanəvi “Nokia 3310” yenidən satışdaƏfsanəvi “Nokia 3310” mobil telefonunun yeni versiyası Böyük Britaniyada satışa çıxarılıb.
Oxu.Az-ın BBC-yə istinadən məlumatına görə, orijinal model 2005-ci ildə satışdan çıxarılıb - həmin vaxta qədər 126 milyon belə telefon istehsal olunmuşdu.
“Nokia” şirkəti özü telefon istehsalı ilə məşğul deyil, “Nokia 3310”-un yeni versiyasının istehsalı və satışı üzrə lisenziya isə “HMD Global” şirkətinə məxsusdur.
İki meqapiksel kamera ilə təchiz edilmiş və internetə məhdud çıxışı olan telefon Britaniyada 49,99 funta satılır. 
İstehsalçı şirkətin məlumatına əsasən, telefonun akkumulyatoru danışıq rejimində 22 saata, gözləmə rejimində isə bir aya qədər “zaryadka” saxlaya bilir. 
S.B.
www.oxu.az
"

"Azərbaycan peykindən Gürcüstan, Qırğızıstan və Moldova istifadə edəcəkAzərbaycanın “Azərkosmos” ASC peyk operatoru Gürcüstan, Qırğızıstan və Moldova vətəndaşları üçün ““Azersky” İstifadəçilər qrupu” layihəsini işə salıb.
Oxu.Az Trend-ə istinadən məlumat verir ki, layihə bu ölkələrin elmi-tədqiqat institutlarına, universitetlərinə, eləcə də alimlərə, tələbələrə, tədqiqatçılara və elmi araşdırmalarla məşğul olan şəxslərə aşağı orbitli peyklərdən alınan görüntülərin keyfiyyətini qiymətləndirməyə imkan verəcək.
İştirakçılar öz layihələrinin 2017-ci il iyun ayının 20-dək təqdim edə bilər. “Azərkosmos” seçilmiş layihələr üçün Azersky/SPOT6 peykindən görüntüləri təqdim edəcək.
S.B.
www.oxu.az
"

"“Instagram”da arxivləşdirmə funksiyası yaradılıb“Instagram”da yeni – “Arxiv” funksiyası yaradılıb.
Oxu.Az xəbər verir ki, dərc edilən şəkilləri silmədən gizlətmək olar. Foto və ya video “Arxiv”ə düşdükdən sonra onu yenidən lentdə bərpa etmək mümkündür. 
Bu funksiyanın əlavə edilməsi barədə qərar servisin istifadəçilərinin az bəyənilən və ya mənfi rəy yazılan şəkilləri silməli olduqlarına dair şikayətlərindən sonra meydana çıxıb. 
Hazırda “Arxiv” funksiyası test rejimində bəzi istifadəçilər üçün tətbiq edilir. Gizli şəkillərə baxmaq üçün sağda yuxarıdakı küncdə saat olan işarəni basmaq lazımdır. Materialı arxivdən çıxarıldıqdan sonra şəkilin və ya videonun bütün bəyəni və şərhləri saxlanılır. 
N.О.
www.oxu.az
"

"“Diplom haqqında arayış” elektron xidməti yeniləndi – FOTO“Elektron hökumət” portalında Azərbaycan Respublikasının Təhsil Nazirliyi tərəfindən təqdim edilən “Diplom haqqında arayış” adlı elektron xidmət yenilənib. Məlumat bazasına olunan əlavələrdən sonra ali məktəb məzunları 2011-ci ildən bu günədək olan diplomları haqqında arayışı əldə etmək imkanı qazanıblar.
Qeyd edək ki, indiyədək “Diplom haqqında arayış” elektron xidməti 2012-2013-cü illərin məlumatını özündə əks etdirirdi.
Oxu.Az-a nazirlikdən verilən məlumata görə, bir neçə ildir ki, portal istifadəçilərinin ixtiyarında olan adıçəkilən xidmətə istifadəyə verildiyi tarixdən bu günədək 58 min 424 dəfə müraciət qeydə alınıb.
Elektron arayışda sənədin nömrəsi, verilmə tarixi, vətəndaşın tam adı, doğum tarixi, qəbul olduğu təhsil müəssisəsinin adı, qəbul olduğu ixtisas, həmçinin bitirdiyi təhsil müəssisəsinin adı, ixtisası, fakültə, təhsil pilləsi, təlim dili, təhsil müəssisəsinə daxil olduğu və bitirdiyi illər, diplomun seriya nömrəsi, növü və s. məlumatlar öz əksini tapır.
Xidmətdən istifadə etmək üçün www.e-gov.az portalında qeydiyyatdan keçmək lazımdır. İstifadəçilər arayışı əldə etmək üçün 2 üsuldan istifadə edə bilərlər.
“Diplomun Seriya və Nömrəsinə görə” axtarışı seçən istifadəçi diplomun seriya nömrəsini, adının birinci hərfini, soyadının birinci hərfini və ata adının birinci hərfini sistemə daxil edib, “Göstər” düyməsini seçməklə elektron arayışını əldə etmiş olacaq.
“FİN-ə görə” axtarış düyməsini seçdikdə isə sistemə heç bir məlumat daxil edilmir. Sistem qeydiyyatdan keçmiş istifadəçini identifikasiya etdiyindən FİN nömrəsi avtomatik olaraq ekranda əks olunur. Sadəcə, “Göstər” düyməsini seçməklə diplom haqqında məlumatı ekranda görmək mümkündür.
Qeyd edək ki, elektron arayışın aşağısında əks olunan ştrix kodlar arayışın sistem nömrəsini əks etdirir və bu ştrix koddan istifadə edərək arayışı qəbul edən təşkilat sənədin həqiqiliyini yoxlaya bilər.
Bunun üçün isə portalın təqdim etdiyi “Elektron arayışların yoxlanılması” elektron xidmətinə daxil olaraq arayışın ştrix kodunu qeyd etməklə elektron arayışa yenıdən baxmaq imkanı vardır.











U.A.
www.oxu.az
"

"Nəqliyyat, Rabitə və Yüksək Texnologiyalar Nazirliyinin büdcəyə ödənişləri artıbNəqliyyat, Rabitə və Yüksək Texnologiyalar Nazirliyinin sisteminə daxil olan müəssisələr (rabitə sektoru) üzrə vergi və digər icbari ödənişlər şəklində büdcə daxilolmalarının həcmi 2014-cü illə müqayisədə 18 mln. 185,3 min manat və ya 55,6%, 2015-ci illə müqayisədə 13 mln. 508 min manat (+36,1%) artaraq 2016-cı ildə 50 mln. 901,1 min manat təşkil edib.
Oxu.Az “Report”a istinadən xəbər verir ki, bu barədə “Azərbaycan Respublikasının 2016-cı il dövlət büdcəsinin icrası haqqında” qanun layihəsinə və dövlət büdcəsinin icrasına dair illik hesabata Hesablama Palatasının rəyinə istinadən xəbər verir.
Palatanın rəyində bildirilir ki, 2016-cı il ərzində həmin müəssisələr üzrə dövlət büdcəsinə olan borcların həcmi 3 mln. 790,8 min manat (-63,5%) azalaraq 2 mln. 180,4 min manat, artıq ödəmənin həcmi isə 4 mln. 313,8 min manat (+2,2 dəfə) artaraq 7 mln. 856,6 min manat təşkil edib.
Nazirlər Kabinetinin 2016-cı ildə fəaliyyəti haqqında hesabata əsasən, Nazirliyin xətti ilə informasiya və rabitə sektoruna 84,1 mln. manat investisiya qoyuluşları həyata keçirilib, zəruri təmir-yenidənqurma işləri aparılıb, əsas vəsaitlər alınıb, gömrük sərhəd buraxılış məntəqələrində yeni poçt şöbələri yaradılıb.
“İl ərzində 25 yeni elektron tipli ATS və 12,7 min nömrə istismara verilib, 46 ATS-də genişləndirmə işləri aparılıb, sabit telefon şəbəkəsi üzrə genişzolaqlı internet portlarının tutumu 12,2 min ədəd artırılıb və 354,2 km fiber-optik kabel çəkilib, hər 100 nəfərə düşən telefon aparatlarının sayı 16, hər 100 ailəyə düşən telefon aparatlarının sayı 69 və hər 100 nəfərə düşən mobil abunəçilərin sayı 113 təşkil edib.
Beynəlxalq internet kanallarının ümumi tutumu 2015-ci illə müqayisədə 20 Gbit/s artırılaraq 550 Gbit/s-yə çatdırılıb, respublika üzrə əhalinin hər 100 nəfərə düşən internet istifadəçilərinin sayı 78 nəfər, genişzolaqlı internet istifadəçilərinin sayı 73 nəfər, kompüter istifadəçilərinin sayı isə 70,9 nəfər olub”, - deyə hesabatda qeyd edilib.
Sənəddə, həmçinin göstərilib ki, “Azerspace-1” peykinin tutumlarının 78%-i ödənişli əsaslarla istifadəyə verilib. Bundan başqa, əvvəlki illə müqayisədə 2016-cı ildə poçt və telefon rabitəsi xidmətlərinin qiymət indeksləri dəyişməyib.
U.A.
www.oxu.az
"

"“Aztelekom”: Tariflərin azaldılması gözlənilir“Aztelekom” MMC-nin bütün telekommunikasiya infrastrukturunun əsaslı şəkildə modernləşdirilməsi gözlənilir”.
Oxu.Az xəbər verir ki, bunu Trend-ə müsahibəsində MMC-nin baş direktoru Suat Paşayev deyib.
Onun sözlərinə görə, dəyişikliklərlə bağlı böyük planlar var: “Nəqliyyat, Rabitə və Yüksək Texnologiyalar Nazirliyinin dəstəyi ilə şəbəkənin bütün seqmentləri dəyişdiriləcək. IP texnologiya üzrə bütün infrastrukturun dəyişdirilməsi zəruridir. Optik infrastrukturun mövcud olmadığı ərazilərdə kabellər çəkiləcək və ya simsiz şəbəkə yaradılacaq”.
“Aztelekom” rəhbəri hesab edir ki, hazırda IP TV xidmətinə bazarda çox tələbat var. Bununla əlaqədar olaraq MMC ölkə ərazisində bu xidmətin əhatə dairəsinin genişləndirilməsi üçün bir sıra variantları sınaqdan keçirir.
S.Paşayev tarif siyasəti və həm korporativ, həm də istehlakçı seqmentindəki mümkün dəyişikliklər barədə də danışıb.
Onun sözlərinə görə, korporativ istifadəçilər üçün əsassız yüksəldilmiş tariflərə yenidən baxılıb:
“Fərdi istehlakçılara gəlincə, burada qiymətlər, demək olar ki, möhkəmlənib. Manatın məzənnəsindəki dəyişikliyə və satınalma qiymətlərinin artmasına baxmayaraq, biz qiymətlərin sabitliyini saxlaya bildik. İnfrastrukturun təkmilləşdirilməsi üçün nə qədər çox iş görülsə, tariflərin azaldılması üçün imkanlar bir o qədər çoxalacaq”.
“Aztelekom” rəhbəri qeyd edib ki, tariflərin azaldılması gözlənilir və indi fərdi istehlakçı seqmenti üçün yeni təkliflər hazırlanır. İnternetə çıxış sürətinin artırılması şərti ilə mövcud tarif həddinin saxlanması da istisna deyil:
“Məsələ ondadır ki, istifadəçilərin böyük əksəriyyəti minimal tarifi seçir. Minimal həddin azaldılacağını düşünmürəm. Sürətin ikiqat və ya üçqat artırıla biləcəyini demək çətindir, amma tariflərin azalması mütləq olacaq”.
U.A.
www.oxu.az
"

"“İnformatika üzrə Ümumrespublika Olimpiadası” qalibləri mükafatlandırılıbNəqliyyat, Rabitə və Yüksək Texnologiyalar Nazirliyi, Heydər Əliyev Fondu, Təhsil Nazirliyi və Azərbaycan Milli Elmlər Akademiyasının İnformasiya Texnologiyaları İnstitutunun birgə təşkilatçılığı ilə keçirilən “Ali məktəb tələbələri arasında informatika üzrə Ümumrespublika Olimpiadası” qaliblərinin mükafatlandırılma mərasimi keçirilib. 
Oxu.Az-a nazirlikdən verilən məlumata görə, 11-ci Olimpiadanın yekun nəticələrinə əsasən, Bakı Mühəndislik Universitetinin “BEU Programmers” komandası 1-ci, Bakı Dövlət Universitetinin “CtrlZ” komandası 2-ci, ADA Universitetinin “ADA U1” komandası 3-cü və Bakı Ali Neft Məktəbinin “BHOS2” komandası        4-cü yer tutub.
Qaliblər Nəqliyyat, Rabitə və Yüksək Texnologiyalar Nazirliyi tərəfindən Fəxri Fərman və Diplomlarla, habelə “Nar” operatoru və “BestComp Group” şirkətinin qaliblərə təqdim etdiyi qiymətli hədiyyələrlə mükafatlandırılıb.
Olimpiadanın məqsədi ali məktəb tələbələrinin informatika, proqramlaşdırma sahəsindəki biliklərinin və bu sahəyə olan marağının artırılması, habelə qaliblər sırasından seçilən tələbələrin beynəlxalq Olimpiadalara cəlb edilməsidir.
Olimpiada iki mərhələdə keçirilir. Birinci mərhələdən öncə 1 ay müddətində Olimpiadanın “www.olimpiada.az” saytında respublikanın ali təhsil müəssisələrini təmsil edən komandaların qeydiyyatı aparılır. Hər bir komanda 1 müəllim (rəhbər qismində) və 3 tələbədən (bakalavr) təşkil olunur. Hər bir ali təhsil müəssisəsi üzrə maksimum 4 komanda Olimpiadanın birinci mərhələsinə buraxılır.
Olimpiadanın final mərhələsinə isə hər bir təhsil müəssisəsi üzrə ən yaxşı nəticə göstərən yalnız bir komanda vəsiqə qazanır. 
Bu il respublika üzrə 24 ali təhsil müəssisəsindən 52 komanda “www.olimpiada.az” saytında qeydiyyatdan keçərək Olimpiadada iştirak hüququ qazanıb. Paytaxt ilə yanaşı, regionlarda fəaliyyət göstərən ali təhsil müəssisələri, əsasən də Gəncə, Mingəçevir, Sumqayıt Dövlət universitetlərinin, Azərbaycan Texnologiya Universitetinin, eləcə də Azərbaycan Dövlət Aqrar Universiteti tələbələri bu il Olimpiadaya xüsusi maraq göstərib. 
Bu il Olimpiadada müxtəlif komandaların tərkibində təmsil olunan iştirakçıların sayı 200 nəfərdən çox olub ki, onlardan da 20 nəfərdən çoxu qız olub.
Olimpiadanın final mərhələsində isə respublika üzrə 16 ali təhsil müəssisəsinin, o cümlədən 4-ü bölgələrdən olan 16 komandası iştirak edib və ən yaxşı nəticə göstərən 4 komanda qalib olub.



U.A.
www.oxu.az
"

"“Facebook”un daxili qaydaları mətbuata sızdı“Facebook” sosial şəbəkəsinin daxili moderatorluq-redaktə qaydaları mətbuata sızıb.
Oxu.Az Lent.az-a istinadən xəbər verir ki, bu barədə “The Guardian” məlumat yayıb.  
Məsələn, şirkətin moderatorlarına ilk növbədə konkret şəxslərə qarşı birbaşa və həyata keçirilməsi mümkün olan zorakılıq çağırışlarını silmək tapşırılıb. 
Misal üçün moderatorlar “Tramp güllələnməlidir” çağırışlarını dərhal silməlidir. Lakin əgər bir istifadəçi kiminsə ölümünü arzulayırsa və bunu yazırsa, bu cür mesajları silmək məcburi deyil.   
Uşaqlar üzərində zorakılığa dair foto və videolar qadağandır. İnsanların lüt fotolarının icazəsiz yayılmasına qarşı da sərt qaydalar var, lakin istisnalar da edilir. Məsələn, tarixi sənəd olan və keçmişə aid bu cür fotolar paylaşmaq olar.
“Facebook” moderatorlarının böyük həcmdə şikayətlərin öhdəsindən çətinliklə gəldikləri bildirilir.
Mövcud qaydalar isə heç də bütün halları əhatə etmir. İstifadəçilər tez-tez dəqiq qaydaların olmamasından şikayətlənirlər.  
U.A.
www.oxu.az
"

"“Instagram” sağlamlığa ziyandır?Böyük Britaniya alimləri “Instagram”ın insan sağlamlığı üçün ən təhlükəli sosial şəbəkə olduğunu müəyyənləşdiriblər.
Oxu.Az “Fins.az”a istinadla xəbər verir ki, bu barədə İctimai Sağlamlıq üzrə Kral Cəmiyyətinin (RSPH) və Gənclərin Sağlamlığı üzrə Hərəkatın hesabatında deyilir.  
Sosial şəbəkələrin gənclərə zərərləri barədə aparılan araşdırma zamanı 14 yaşdan 24 yaşa qədər 1479 nəfərlə sorğu keçirilib. Gənclərdən sevdikləri sosial şəbəkələr və onlardan istifadənin nəticələri barədə nə düşündükləri soruşulub.
Hər şəbəkəni bir sıra açar sözlər (yalnızlıq, depressiya, həyəcan, ələsalma, zahiri imicin formalaşdırılması) üzrə qiymətləndirmək təklif olunub. Ümumilikdə respondentlərə 14 sual ünvanlanıb.
Tədqiqat çərçivəsində “YouTube”, “Instagram”, “Snapchat”, “Facebook” və “Twitter” araşdırılıb. Siyahıda ən müsbət imicə malik olan sosial şəbəkə “YouTube” olub. Bu xidmət gənclərə ən pozitiv təsir göstərən xidmətdir. Sonra “Twitter” və “Facebook” gəlir. “Snapchat” və “Instagram“ ən pis qiymətləndirilən sosial şəbəkələr olublar.  
Araşdırma müəllifləri 16-24 yaş arası gənclərin 91%-nin sosial şəbəkələrdən istifadə etdiyini bildiriblər. “Sosial şəbəkələr asılılıq baxımından siqaret və alkoqoldan daha təhlükəlidir. Gənclər arasında depressiya və həyəcan hissinin səviyyəsi son 25 ildə 70% artıb”, - deyə hesabatda qeyd olunur.
O.C.
www.oxu.az
"

"Telefonunuza zəng vuran gizli nömrəni açmaq – ÜSULUBir çox insanlara gizli (soclir) zənglər gəlir. Belə naməlum zənglərin gəlməsi istər-istəməz telefon istifadəçilərini narahat edir.
Oxu.Az publika.az-a istinadən xəbər verir ki, hər kəs gizli zəngin kim tərəfindən olunması ilə maraqlanır və həmin adamı müəyyən etməyin yollarını axtarır.
Bunun çox sadə yolu var...
Əgər sizə gizli nömrədən zəng gəlirsə, həmin vaxt telefonu söndürüb yandırın və sizə zəng edən abonentin nömrəsi buraxılmış zəng kimi bildiriş mesajında açıq olaraq gələcək.
A.M.
www.oxu.az
"

"“NETTY 2017”-nin nominantları müəyyən edildiQaliblər mükafatlandırma mərasimində elan ediləcək. “NETTY 2017” Azərbaycan Milli İnternet Mükafatının nominantları müəyyən edildi. 
Virtual münsiflər heyətinin və Ekspert Şurasının səsverməsi nəticəsində iştirakçiların ümumi sayından mükafatın nominantları (saytlar, səhifələr və proqramlar) seçilmişdir. 
Nominantların yekun siyahısı ilə mükafatının saytında tanış olmaq olar - www.netty.az. 

Mükafatın Akademiyası səsverməyə başladı, hansı ki, mövcud nominasiyaların hər birində bir qalibi müəyyən edəcək. 
Qaliblər mükafatlandırma mərasiminin gedişatında elan olunacaq. Bütün nominantlar mükafatlandırma mərasiminə dəvət ediləcək. 
Bununla yanaşı, “Milli informasiya texnologiyaların inkişafının zənginləşdirilməsi” və “İlin İT-hadisəsi” və digər fəxri nominasiyalar üzrə də qaliblər müəyyən ediləcək.
Bu il müsabiqə Azərbaycan Respublikasının Nəqliyyat, Rabitə və Yüksək Texnologiyalar, Mədəniyyət və Turizm nazirliklərinin rəsmi dəstəyi ilə keçirilir. 
Mükafatın baş partnyoru - “Azercell” şirkətidir. Mükafatın partnyorları: “BakuTel” sərgisi, “SmartHost.az” şirkəti, “Renley.az” internet agentliyi, “Kassir.az” layihəsidir. 
Hüquqi dəstək “dejure.az” layihəsi tərəfindən göstərilir. Elektron ticarət sahəsində ən yaxşı sayt nominasiyasının partnyoru “Acqalma.az” layihəsidir. 
Tədbirə İnformasiya dəstəyini Infocity.az, CBC telekanalı, 1news.az, Oxu.Az, Disput.az, Salamnews.org, GameZone Baku, Autoradio.az göstərir. 
NETTY Azərbaycan Milli İnternet Mükafatı 2004-cü ildə təsis edilib. NETTY - Ümumdünya Şəbəkəsinin milli seqmentinin və ümumiyyətlə, İT-bazarın inkişafı məqsədilə yaradılmış informasiya texnologiyalar sahəsində Azərbaycanın birinci peşəkar mükafatıdır.
NETTY mükafatı Azərbaycanın ən yaxşı veb-layihələrini, informasiya texnologiyalar sahəsində mütərəqqi xadimləri üzə çıxarır. 2017-ci ildə NETTY Azərbaycanın Milli İnternet Mükafatı 13-cü dəfə keçirilir. 
Partnyorluq məsələləri ilə bağlı sualları info@netty.az ünvanına göndərə bilərsiniz.
U.A.
www.oxu.az
"

"Azərbaycan telekanallarının reytinqi açıqlandı – CƏDVƏLSabir Məşədizadə yerli telekanalların reytinqi barədə məqalə hazırlayıb.
Oxu.Az Sabir Məşədizadənin şəxsi bloquna yerləşdirdiyi həmin məqaləni təqdim edir:
2017 Aprel: yerli və xarici kanalların izlənmə statistikası
Şübhəsiz ki, bir çoxlarınız televiziya sahəsində, xüsusən də yerli televiziya kanalları haqqında dəqiq statistikanın olmamasından gileylənirsiniz.
Lakin indi əminliklə qeyd etmək olar ki, televiziya da Azərbaycanda dəqiq ölçülən mediaya çevirilməkdədir. Mən bu yazıda Aprel ayının nəticələrinə görə yerli televiziya xidmətləri operatorlarından birinin İPTV xidməti abunəçiləri arasında TV kanalların izlənmə saatlarını analiz etməyə çalışacam. Bu araşdırma Sizə nəinki yerli kanallar haqqında zəngin məlumat həm də ümumən Azərbaycanlı izləyicilərin davranışlarını anlamağa yardım edəcək.

İlk olaraq onu qeyd etmək istəyirəm ki, İPTV desək də bu əslində OTT TV xidmətidir. OTT (Over The Top) texnologiyası İPTV-də olduğu kimi, internet provayderə bağlı deyil və istənilən internet şəbəkəsində televiziya kanallarını izləmək imkanı verir. Bu da o deməkdir ki, xidmətdən dünyanın müxtəlif ölkələrində yaşayan Azərbaycanlılar istifadə edir. Lakin əlbəttə ki, onların 90%-dən çoxunu Azərbaycandakı abunəçilər təşkil edir.
Beləliklə, keçək Aprel ayının nəticələrinə.
İPTV xidmətimizdə 200 kanal yayımlanır. Əsas 3 kateqoriya ayırmışam: Azərbaycan kanalları, Rusdilli kanallar və Türkdilli kannalar.
Başlayaq doğma kanallarımızdan:

Yerli kanallardan ATV digərlərində nisbətən daha irəlidədir, (33258) saat. Ümumi 200 kanallıq siyahımızda ATV 2-ci, Xəzər TV isə 3-cü yeri tutsa da aralarında təxminən 12000 izlənmə saatı fərq var. Ümumi siyahıda 10-cu, yerli kanalların sırasında isə AZTV-nin 3-cü olması, və Aprel ayı 9062 saat izlənmə göstəricisinə malik olmasının bir-neçə səbəbi var ki, onları nəzərə almalıyıq. AZTV bizm PlayList-də də 1-ci olduğundan, xidmətə hər yeni qonuşalan abunəçiyə avtomatik bu telekanal açılır. Çox güman ki, elə bu səbəbdəndir ki, AZTV-ni göstəricisi bizi aldadır. Bunu nəzərə alaraq hesab edirəm ki, AZ TV-nin 10/3-cü yerinə haqqlı olaraq ümumi siyahıda 13, yerli kanallardan isə 4 cü gedərək,7496 izlənm saat ilə, ARB TV daha layiqlidir. Ardınca isə elə təxminən eyni göstərici ilə, (7448 izlənmə saatı) İdman Azərbcaycan gəlir və ümumi siyahıda 14-cü yeri tutur.
Türk kanallarına gəldikdə isə, nəticələr belədir:

*Siyhaıda FOX Türk və Kanal D yoxdur. Bu kanallar artıq Azərbaycanda yayımlanmır.
Burada ümumi siyahının lideri, Aprel ayı ən çox izlənilən telekanal - Star TV qərarlaşıb - 42524 saat. Şübhəsiz ki, bu kanalada yayımlanan Kara Sevda serialının ölkəmizdə populyarlığının bu nəticədə rolu böyükdür. Hələ digər serialları demirəm, məsələn Cesur ve Güzel və ya yeni vətənpərvər serial - Söz.  Acun İlıcalının kanalı, TV 8 isə ümumi siyahıda 5-ci, Türk kanalları sırasında isə 2-cidir - elə 2 dəfə daha az saatla, 21709. TV 8 bu nəticəyə görə yəqin ki, Survivor proqramına minnətdar olmalıdır. Ümumiyyətlə TV8 şou kanalıdır. Burada hər zaman maraqlı şoular olur, O səs Türkiyə və Yetenek Sizsiniz  də vaxt aşırı bu kanalda yayımlanır. Ama ola bilər ki, digər faktorlar da var. Bir qədər daha az izlənmə saatı ilə, ümumi siyahıda 6-cı, Türk kanalları sırasında isə 3-cü olan, ATV Türk qərarlaşıb - 20029 saat. Burada da yenə də möhtəşəm türk seriallarının rolu danılmazdır. Məsələn elə həmin Eşkiya Dünyaya Hökümdar Olmaz və ya Kırqın çiçekler. Ardıcıllıqla, ümumi siyahıda 7-ci Türk kanalları sırasında isəə 4-cü, Show TV-dir - 17264 saat. Bu kanalda İçerde serialı yayımlanır və populyarlıq yığmaqdadır. Digər Türk kanalları isə bu 4-lükdən çox geri qalır. Ən yaxını Kanal 7-dir ki, o da cəmi 6701 saatla ümumi siyahıda 16-cı yerdədir.
Rus kanallarına baxdıqda isə, nəticələr belədir:

Rus kanalları əsas Türk kanallarına nisbətən az baxılırlar. Ən çox baxılan Rus kanalı, 1-й Канал-ın cəmi 22600 saatı var. Bu da ona ümumi siyahıda 4-cü yeri verir. Digər Rus kanallarının izlənmə saatları isə daha azdır. Siyahımızın ikinci Rus kanalı, НТВ, 11189 saat baxılıb və ümumi siyahıda 8-cidir. Müqayisə üçün qeyd edək ki, bu Top 4 Türk kanalının hər biri НТВ-dən təxminən iki-üç dəfə çox baxılıb. Ardınca isə siyahıda 3-cü Rus kanalı, Россия 1-dir, 10425 saat. Daha populyar hesab etdiyim, ТНТ və СТС kanalları isə, ümumi siyahıda ardıcıl olaraq 11 və 12-cidilər. Hər biri təxminən 8000 saat baxılıb. Onu da qeyd edim ki, Aprel ayı Qondarma Erməni Soyqrımı ilə əlaqədar ТНТ və СТС kanalları bir-neçə günlük bağlanmışdı. Bu da ümumi göstəriciyə öz təsirini göstərib.
Əgər fikir verdinizsə, TOP-larda olmasa da hər 3 dil kateqoriyasında  orta yerləri bir-neçə uşaq kanalı tutub. Məncə bu məqamı ayrıca araşdırmaq lazımdır.

TOP 9 uşaq kanalları sırasında 5 Rus, 3 Türk və 1 Azərbaycan kanalı var. Ən baxımlı uşaq kanalı rusilli Nickelodeon kanalıdır – 6691 saat və ümumi siyahıda 17-ci yer. TRT Çocuk isə demək olar ki, eyni izlənmə saatı toplayraq – 6308 saat, ikincidir. Demək olar ki, eyni izlənmə saatı toplayan daha bir kanal isə, rus dilində yayımlanan Nick Jr kanalıdır 6133 saat. Müvafiq olaraq 4636 və 4307 saat izlənən rusdilli kanallar: Карусель və Cartoon Network qərarlaşıb. Siyahını isə az-çox eyni izlənmə saatı toplayan 2 türk və 1 Azərbaycan kanalı qapayır.
Maraqlıdır ki, idman kanalları az izlənmə saatı toplayıblar. Ən çox baxılan idman kanalları ümumi siyahıda 35-ci, НТВ+ Футбол 1 (3677 saat) və ümumi siyahıda 43-cü Матч ТВ kanalıdır (3041 saat).
Nəticələrə əsasən mən qısa və çox tələsik araşdırma aparmışam. Data öz əlinizdədir və Siz onun daha da dərinliklərinə gedə bilərsiniz.
Kanalların statistikasını hər ay davamlı olaraq paylaşmağa çalışacam, həm də bundan sonra daha tez.
Siz də, ən son nəticələrdən məlumatlı olmaq istəyirsinizsə lütfən səhifəmi izləyin.
A.M.
www.oxu.az
"

"Facebook-da yenilik: Restoranlardan yemək sifarişi funksiyası fəaliyyətə başlayıbFacebook sosial şəbəkəsi restoranlardan yemək sifarişi funksiyasını test rejimində istifadəyə verib.
Oxu.Az Report-a istinadən xəbər verir ki, hazırda bu yenilik yalnız bəzi amerikalı istifadəçilər üçün əlçatandır.
İstifadəçi yemək sifariş etmək üçün sosial şəbəkə ilə əməkdaşlıq edən müəssisələrin siyahısının yer aldığı xüsusi bölməyə daxil olmalıdır. Orada, həmçinin restoranların fotosu, menyular, qiymətləndirmə və reytinq də var.
Funksiyadan mobil proqramlar vasitəsi ilə də istifadə etmək mümkündür.
A.M.
www.oxu.az
"

"Azərbaycanda nə qədər smartfon istifadə olunur? – REYTİNQVideooyunlar bazarını araşdıran “Newzoo” beynəlxalq tədqiqat şirkəti bu ilin aprel ayınadək Ukraynada 19 milyon nəfər smartfon istifadəçisi olduğunu bildirib. 
Oxu.Az xəbər verir ki, Lent.az-ın “iLenta.com” saytına istinadən məlumatına görə, bu, Ukraynaya ümumilikdə dünya üzrə smartfon istifadəçilərinin sayına görə TOP-50 reytinqində 38-ci yeri tutmağa imkan verib.
Adıçəkilən reytinqə Çin başçılıq edir. Bu ölkədə 717 milyondan çox smartfon istifadəçisi mövcuddur. 
Onun ardınca isə Hindistan gəlir. Bu ölkədə 300 milyon smartfon istifadəçisi var. TOP-5-liyə, həmçinin Rusiya da daxil olub ki, orada smartfon istifadəçilərinin sayı 78 milyon nəfərə çatıb.
Reytinq tərtib edilən zaman ölkənin iqtisadi inkişafı, demoqrafik vəziyyəti, internet istifadəçilərinin taleyi və gəlirlərin fərqləndirilməsi nəzərə alınıb. 
Fəal istifadəçilərə, həmçinin ayda ən azı bir dəfə olmaqla smartfon istifadə edənləri də daxil ediblər.
Türkiyə 40 milyon nəfər göstərici ilə 12-ci, İran 30 milyon nəfər göstərici ilə 16-cı, Azərbaycan 6,6 milyon nəfər göstərici ilə 48-cidir. 
Ölkəmizdən başqa bu reytinqdə MDB ölkələrindən yalnız Rusiya, Ukrayna və Qazaxıstan yer alıb.
Eyni zamanda, “NewZoo” videooyunlar bazarını da qiymətləndirib. Burada internet auditoriyasının həcmi və əhalinin sayı da nəzərə alınıb.
Ukrayna bu reytinqdə 43-cü yeri tutub. İlk yeri, smartfonlarla bağlı olan reytinqdə olduğu kimi, yenə də Çin tutur. Onun videooyunlardan əldə etdiyi gəlirlər 27,5 milyard dollar təşkil edir.  
U.A.
www.oxu.az
"

"MBNP banklar qarşısında yeni tələblər qoyubBu gün Bakıda “Maliyyə sektorunda informasiya texnologiyaları risklərinin idarə edilməsi” mövzusunda “Risklərin idarə edilməsi forumu” keçirilir.
Oxu.Az “Report”a istinadən xəbər verir ki, Azərbaycan Mühasiblər və Risk Peşəkarları Assosiasiyasının (ARPA - Accountants and Risk Professionals Association) təşkilatçılığı ilə keçirilən forumda Azərbaycanda fəaliyyət göstərən və ölkənin hüdudlarından kənarda risklərin idarə olunması, İT, bank və maliyyə sektorlarında kifayət qədər nüfuz qazanmış 30-dan artıq dövlət və özəl qurum, mötəbər reytinq agentlikləri, qlobal auditor şirkətlərindən 100-ə yaxın nümayəndə iştirak edir.
Forumda ölkənin maliyyə sektorunda İT risklərinin idarə edilməsi mövzusu geniş müzakirə olunaraq beynəlxalq standartlar və qabaqcıl təcrübə, elektron hökumət, maliyyə bazarları nöqteyi-nəzərindən kibertəhlükəsizliyin hüquqi aspektləri, yoluxma xəritəsi və kibertəhlükəsizlik, maliyyə institutlarında layihələrlə bağlı texnoloji risklər və bu kimi digər məqamlara toxunulub.
Risk peşəkarları dialoq meydanında bu dəfə İT risk problemlərini maliyyə və İT sahəsində mütəxəssislərlə birlikdə müzakirə edərək qabaqcıl təcrübənin tətbiqi və Azərbaycan mühitinə uyğunlaşdırılması istiqamətində fikir mübadiləsi aparacaqlar.
Maliyyə Bazarlarına Nəzarət Palatası (MBNP) ödəniş sistemlərinə nəzarət sektorunun böyük analitiki İlqar Hidayətov bildirib ki, banklara İT risklər üzrə tələblər toplusu göndərilib. 

Tələblərə işçi stansiyalar, veb-təhlükəsizlik, xəbərdarlıq sistemi, məlumat kanallarının şifrələnməsi və s. daxildir.
Digər tələblər isə yeniliklərin tətbiqi, yoxlamalar və testlərin aparılması, əməkdaşların İT sahəsində məlumatlandırılması ilə bağlıdır.
Toplantıda qeyd olunub ki, banklarda effektivliyi artıran rəqəmsallaşma İT arxitekturasına zərurət yaradacaq. Banklarda rəqəmsallaşma ilə bağlı mövcud durumu araşdırmaq üçün Palatada məsul işçi qrupu yaradılacaq və bankların rəqəmsallaşamaya hazırlığı qiymətləndiriləcək:
“İT qaydalarına dəyişikliklər həyata keçiriləcək. Banklarda rəqəmsallaşmanın sürətlənməsi dəstəklənəcək. Banklara qarşı irəli sürülən İT tələblərə yenidən baxılacaq”.
“Biz bank olmayan ödəniş xidməti təchizatçılarının fəaliyyətinin tənzimlənməsi üzrə yeni qanunvericilik bazası hazırlayırıq.
Tənzimlənmə beynəlxalq təcrübəyə əsaslanmaqla risklərin idarə edilməsi üzrə daxili tələblər irəli sürüləcək. Bu gün qanunvericilik bazası geniş olmasa da, ölkədə ödəniş xidməti göstərən şirkətlər var. Hədəflərdən biri bu təşkilatların fəaliyyətinin tənzimlənməsidir”, - deyə İ.Hidayətov bildirib”, - deyə MBNP təmsilçisi əlavə edib. 
U.A.
www.oxu.az
"

" Məşhur yazıçı “Azercell”in layihəsindən şikayətləndiYazıçı Tural Cəfərov “Azercell Bookmate” layihəsindən narazılığını bildirib.
Oxu.Az-ın məlumatına görə, öz “Facebook” səhifəsində layihəyə iradını bildirən T.Cəfərov azərbaycanlı yazıçıların kitablarının “Azercell Bookmate”də gec qoyulmasından gileylənib.
Yazıçı ondan kitablarının e-pub versiyasını istəyəndə maraqlanıb və oxucuların bu kitablar üçün pul ödəməli olacaqlarını öyrənib. Maraqlı məqam ondan ibarətdir ki, yazıçıya faktiki olaraq pul ödənilmir. 
“Pul da istəmirik, bu heç. Amma bir şirkət niyə ədəbiyyatdan pul qazansın ki? Üstəlik, yazıçı qazanmadığı halda. 
Dedilər bəs, heç biz də qazanmırıq, beynəlxalq layihədir, biz də ora ödəyirik. Mən də cavab olaraq dedim ki, fallardan, hikmətli aforizmlərdən, telefonumuza göndərdiyiniz “epilyasiya” elanlarından əldə etdiyiniz pulla layihəni maliyyələşdirsəniz, o zaman sizə kitablarımı verərəm. 
Oxucu da beləcə kitabı pulsuz oxuyar. Bəlkə kiminsə kitab almağa pulu yoxdur. Bəlkə deyəndə ki, yoxdur da. Amma bir də o boyda operator bu kiçik layihənin maliyyə məsələsini təmin etməyərək kitab oxumaq üçün oxucudan pul alırsa, məni bağışlayın, mən oxucumla aramda mobil operator qoya bilmərəm, - deyə Tural Cəfərov yazıb.
Məsələ ilə bağlı qarşı tərəfin də mövqeyini işıqlandırmağa hazırıq.



S.B.
www.oxu.az
"

"“iPhone 8”in yekun dizaynı nümayiş olunduSosial şəbəkələrdə yeni “iPhone” maketlərinin görüntüləri yayılıb.
Oxu.Az-ın Trend-in məlumatına görə, “iPhone 8” telefonları məhz bu maketlər əsasında istehsal ediləcək.
Görüntülərə əsasən ehtimal olunur ki, yeni smartfonların arxa hissəsi şüşədən hazırlanacaq, ikili kamera isə şaquli olacaq.
Bundan başqa həmin maketlərdə “Home” düyməsi mövcud deyil. Ehtimal olunur ki, “Apple” barmaq izləri skanerini birbaşa ekrana quraşdıracaq.
“iPhone 8” bu ilin sentyabrında təqdim olunacaq.
S.B.
www.oxu.az
"

"Facebook 120 milyon dollar məbləğində cərimələndiAvropa Komissiyası “Facebook” sosial şəbəkəsini 120 milyon dollar məbləğində cərimələyib.
Oxu.Az Report-a istinadən xəbər verir ki, buna səbəb şirkətin “WhatsApp” mesajlaşma xidmətini satın alan zaman yalan məlumat verməsi olub.
“Bugünkü qərar şirkətlərə onların doğru məlumat təmin etmək öhdəliyi də daxil olmaqla Aİ-nin birləşmə ilə bağlı bütün qaydalarına riayət etməli olduğuna aydın siqnaldır. Komissiya dəqiq faktları bilməklə rəqabəti nəzərə alaraq birləşmənin nəticələri haqqında qərar qəbul etməlidir”, - Aİ-nin rəqabət üzrə komissarı Marqret Vestagerin bəyanatında deyilir.
Xatırladaq ki, Aİ tənzimləyiciləri 2014-cü ilin sonunda sosial şəbəkələr sektorunda rəqabət üçün heç bir təhlükə görmədiyindən “WhatsApp”ın satın alınmasına icazə verib.
Avropa Komissiyasının bəyanatında qeyd edilib ki, “Facebook” alışla bağlı tənzimləyiciləri xəbərdar edən zaman iki servisin istifadəçilərinin hesablarını bir-birinə bağlayan etibarlı avtomatlaşdırılmış sistem olmadığını bildiribmiş. Amma 2016-cı ilin avqust ayında “WhatsApp” servisdən istifadə şərtləri və konfidensiallıq siyasətinin yenilənməsini elan edərkən ora “WhatsApp” istifadəçilərinin nömrələrinin “Facebook” hesabları ilə birləşdirmək imkanını da əlavə edib.
Keçən il istintaqa başlayan Komissiya şirkətin yalan məlumatlar təqdim etdiyini, ""Facebook"" hesabları ilə ""WhatsApp"" nömrələri arasında əlaqənin texniki cəhətdən hələ 2014-cü ildə mümükün olduğunu aşkar edib.
A.M.
www.oxu.az
"

"“Kabel şəbəkəsi yayımı haqqında” qanun layihəsi müzakirə olunubMilli Məclisin Mədəniyyət komitəsinin iclasında “Kabel şəbəkəsi yayımı haqqında” qanun layihəsi ikinci oxunuşda müzakirəyə çıxarılıb.
Oxu.Az APA-ya istinadən xəbər verir ki, komitə sədri Rafael Hüseynov bildirib ki, qanun layihəsində birinci oxunuşla müqayisədə ciddi dəyişiklik yoxdur.
O deyib ki, bəzi kabel şəbəkəsi yayımçıları “Kabel şəbəkəsi yayımı haqqında” qanun layihəsinin 13.4-cü maddəsinə iradlarını bildiriblər: “Həmin maddədə qeyd olunub ki, xarici ölkələrin teleradio yayımçısı Azərbaycanda fəaliyyət göstərən yayımçının proqram paketində yayımlanmaq üçün müvafiq icra hakimiyyəti orqanının yaratdığı qurumdan icazə almalıdır. Kabel şəbəkəsi yayımçıları bildirirlər ki, həmin reklamları çıxarmaq mümkün deyil, yəni buna texniki imkanları yoxdur. Amma maddəyə dəyişiklik etmək olmaz, çünki bu, qanunun mahiyyətini ortaya qoyur. Kabel şəbəkəsi yayımçıları bunu nəzərə almalıdırlar. Bu həm milli adət-ənənələrə zidd reklamların qarşısını almağa, həm də Azərbaycanın yerli reklam bazarının dirçəldilməsinə xidmət edir. Qanun layihəsi ilə bağlı prezidentin köməkçisi Əli Həsənovla da müzakirələr aparılıb. Hesab edirəm ki, bəzi texniki dəyişikliklər istisna olmaqla, layihə mükəmməl hazırlanıb”.
Layihə ikinci oxunuşda plenar iclasa tövsiyə olunub.
A.M.
www.oxu.az
"

"“Samsung Galaxy S8” və “S8+” – Həyatın hər anını yaddaşında həkk et!Hər gün təmas etdiyimiz məlumatın çox hissəsi vizualdır: şəkillər, işarələr, hər zaman seyr etmək istədiyimiz - sevdiklərimizin gülüşləri. Buna görə də əla kamera sahibi olmaq hər birimizin arzusudur.
Amma çəkdiyimiz şəkil və videolar çox nadir halda istədiyimiz kimi alınır. Düşünün, ideal şəkili neçə kadr çəkməklə əldə edirsiniz? Tanış olun, həyatınızın hər anını yaddaşlarda həkk etmək üçün, yüksək texnoloji iki kamera ilə təchiz olunmuş yeni smatfonlar – “Samsung Galaxy S8” və “S8+”.
14 apreldə Bakıda baş tutmuş təqdimatdan sonra aydın oldu ki, bu smartfonlar “heyrətləndirmək” üçün yaradılıb. Zövqlü dizayn, cihazın ön hissəsinin 84% təşkil edən böyük, qövsvarı ekran, gücləndirilmiş içlik (keçmiş modellərdən 10% daha güclü olan “Samsung Exynos 8895”, həm də 20% akkumulyatordan daha qənaətli istifadə edir, smartofinun yaddaşı isə 4 QB RAM təşkil edir), üç səviyyədən ibarət mühafizə (qüzehli qişa (göz skaneri), üzdən tanıma və barmaq izi skaneri) və əlbəttə, iki ədəd təkmilləşdirilmiş fotokamera.
Əsas kamera hər pikselin ölçüsü 1,4 mkm olmaqla, 12 MP-lik matrisadan istifadə edir. Aperturalı obyektivi və f/1,7 diafraqması olan bu kamera, əlavə olaraq, hətta zəif işıq şəraitində sürətlə hərəkət edən obyektlərin şəkilini çəkmək üçün avtofukusu təmin edən “DualPixel” texnologiyası və optik stabilizasiya ilə də təchiz olunub. Texnologiyanın istifadə olunması kameranın pikselsensoruna faza fotodiodu yerləşdirilməsi deməkdir.
Qeyd edirik ki, adi kameralarda bu göstərici ümumi piksel sayından 5-10% təşkil edir. Beynimizin sağ və sol gözün görüntülərinin bir araya birləşdirməsi sayəsində diqqətimiz hər hansı bir obyektdə cəmlənir. Bu səbəbdən də biz, hətta yüksək sürətlə hərəkət edən obyektləri belə asanlıqla seçə bilirik.
“Dual Pixel teologiyası da, elə bu prinsip üzərində qurulub, təsvir hər fotodioddan toplanaraq ümumi bir şəkil halına gətirilir. “Maraq oyadan” yeniliklərdən biri də multi-kadrlı çəkiliş texnologiyasıdır.
Bu texnologiyanın köməyi ilə daha dəqiq və təhrifsiz görüntünün əldə olunması üçün kamera ard-arda bir sıra kadr çəkərək onları bir fotoşəkilə cəmləşdirir. İndi, hətta zəif işıqlandırılmada belə, əla şəkillər əldə etmək mümkün olacaq.
“Samsung”un verdiyi məlumata görə, multi-kadr şəkillərin işlənməsi çox surətli, demək olar ki, “bir göz qırpımında” baş verir. Bu texnologiya böyüdülmüş (yaxınlaşdırılmış) təsvirlərdə də işləyir. Onu da qeyd etmək lazımdır ki, İP68 standartına uyğun mühafizə sayəsində (smartfonlar suyun 1,5 metr dərinliyində 30 dəqiqə ərzində qala bilirlər) indi hətta yağış altında belə şəkil çəkmək mümkündür. 
“Galaxy S8” və “S8+” kameralarını asanlıqla, hətta bir əl ilə belə istifadə etmək olar – sadəcə ekrana toxunmaqla, kameraları dəyişmək (ön, arxa), fitr və effektləri tətbiq etmək mümkündür. Buna misal olaraq, barmağınızı sağ tərəfə sürüşdürərək çəkiliş rejiminə keçid ala, sol tərəfə sürüşdürərək isə filtrlər menyusuna daxil ola bilərsiniz. Aşağı və yuxarı “svayplar” isə ön və ya arxa kameranın görünüşünə keçid almaq üçün istifadə olunur. Kamera avtomatik və manual rejimdə işləyir.
Manual rejimdə avtoçəkilişin tənzimlənməsi (10 saniyəyə qədər), işiq həssaslığının dəyişdirilməsi (İSO 800 qədər), ağ rəng balansının təkmilləşdirilməsi və ekspokorreksiyadan istifadə kimi prosselərinin köklənməsi mümkündür. Həmçinin şəkilləri redaktə etmək, avto HDR-dən istifadə etmək və hazır şəkil üzərində fokus seçimini dəyişərək şəkilin dəqiqliyinin dərinliyini  tənzimləmək olar.
Selfi həyatımız ayrılmaz bir hissəsinə çevrilib. Buna görə əla selfi kamerası hər bir istifadəçinin əsas tələblərindən biridir. Belə ki, “Galaxy S8” və “S8+” ön kameranın icazəsini 5 MP-dən 8 MP-lə qədər artırmışdır. Kamera hətta gecə əla selfinin əldə olunması üçün aperturalı obyektiv ilə təchiz olunub.
Əlavə olaraq, kamerada “üzün tanınması” funksiyası ilə təchiz olunmuş intellektual avtofokusda mövcuddur. Təbii ki, burada da selfilərin redaktə rejimi vardır.
Hər iki kamera günümüzdə hər bir sosial şəbəkənin əsası olan filtr və stikerlərlə təchiz olunub. Mövcüd olan 16 fitrdən, 8-i  kosmetikdir. Həmçinin fotoşəkillərinizə əlavə edə biləcəyiniz 34 stiker və 50 möhür də nəzərdə tutulub.  Ən maraqlısı isə animasiyalı üz stikerləridir ki, bununla kamera üzünüzü “tanıyaraq” üzərinə mimik hərəkətləri təkrar edən əyləncəli stikerlər yerləşdirir (eynəklər, papaqlar və s.).
Kameranın işləmə mexanizminə “Bixby” virtual köməkçisi inteqrasiya olunmuşdur. Köməkçinin iş prinsipi süni intellektə, xüsusilə özü öyrənə bilən neyron şəbəkələrə əsaslanır. “Bixby”nin iş prosesini şərti olaraq 3 hissəyə bölmək olar:
1)  Tam funksionallıq: “Bixby”, demək olar ki, ənənəvi sensor interfeysinə məxsus olan bütün funksiya dəstini səslə idarə etməyə imkan yaradır.
2)  Dərk etmə qabiliyyəti. Tədricən “Bixby”, istifadəçinin vaxt sərfini minimallaşdırmaq üçün öz panelinə funksional vidcetlər əlavə edəcək. Buna misal olaraq, səhər vaxtlarında panelə hava haqqında məlumat, axşamlar isə “Zəngli saat” yerləşdiriləcək. 
3) Tanıma. Sizi maraqlandıran obyektlərin sadəcə fotosunu çəkirsiniz (çaxır, QR-kod, Qız Qalası və s.), Bixby isə onların harada yerləşdiyini müəyyən edir, oxşar təsvirlər tapır və bu məhsulu əldə edə biləcəyiniz mağazalar siyahısını sizə təqdim edir. “Bixby” sizə, həmçinin mətn tərcüməsində də köməklik göstərə bilər. Bu inanılmaz olsa da, lakin bunlar hamısı tək bir şəkil çəkməklə reallaşır!
Şübhəsiz ki, güclü və zərif “Galaxy S8” və “S8+” funksionallıq və keyfiyyətə qiymət verənlərin diqqətinə səbəb olacaq. Smartfonlar haqda əlavə məlumatı “BakuElectronics”, “İrshadTelecom”, “KontaktHome” və “Soliton” mağazalar şəbəkəsindən əldə edə bilərsiniz. 



U.A.
www.oxu.az
"

"“WhatsApp” istifadəçiləri problemlə üzləşiblər“WhatsApp” messencerinin Azərbaycan və dünyanın bir sıra ölkələrindəki istifadəçiləri problemlə üzləşiblər.
Oxu.Az-ın məlumatına görə, təxminən bir milyard insanın istifadə etdiyi proqramın fəaliyyətində çərşənbə günü axşam saatlarında nasazlıq yaranıb. 
Bəzi istifadəçilər artıq sosial şəbəkələrdə öz narazılığını bildiriblər.
Qeyd edək ki, smartfonlar üçün nəzərdə tutulan “WhatsApp” istifadəçilər üçün fotoşəkillər, mətn, audio və videomesajlar, görüntülərin mübadiləsinə xidmət edir. Messencer 2009-ci ildə yaradılıb, 2014-ci ildə “Facebook” onu 21,8 milyard dollara alıb.
S.B.
www.oxu.az
"

"Azərbaycan nümayəndə heyəti Beynəlxalq Telekommunikasiya İttifaqı Şurasının iclasında iştirak edirMayın 15-də Cenevrədə Beynəlxalq Telekommunikasiya İttifaqının (BTİ) baş qərargahında bu təşkilatın Şurasının illik sessiyası işinə başlayıb. Azərbaycan nümayəndə heyəti iclasda iştirak edir. 
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən bildirilib. 
Şura BTİ-nin ali orqanıdır, illik iclasında təşkilatın keçən ildəki fəaliyyətini qiymətləndirir, hesabatları təsdiq edir, yeni birillik müddətə planları müəyyənləşdirir. 
BTİ-nin 193 üzv ölkəsindən yalnız 48-i Şuranın üzvüdür, Azərbaycan 2014-cü ildə Şuraya üzv seçilmişdir.
Azərbaycan nümayəndə heyəti Şuranın iclasında fəal iştirak edir, gündəlikdəki məsələlər üzrə təkliflərini bildirir, çoxsaylı görüşlər keçirir. 
Bu gün Ümumdünya Telekommunikasiya və İnformasiya Cəmiyyəti Günü qeyd edilir və günün mövzusuna uyğun olaraq, “Böyük təsir üçün böyük həcmli verilənlər” mövzusunda toplantı keçirilir.
Toplantıda inkişaf məqsədləri üçün böyük verilənlərin potensialından istifadə və inkişafı dəstəkləmək üçün böyük həcmli verilənlərin informasiyanın əldə edilməsi imkanları müzakirə olunur.
Sessiya öz işini mayın 25-dək davam etdirəcək.
U.A.
www.oxu.az
"

"Mobil operatorlar bu il nə qədər gəlir əldə edib?2017-ci ilin yanvar-aprel ayları ərzində informasiya və rabitə müəssisələri tərəfindən göstərilən 530 mln. manatlıq xidmətlərin 71,7%-i əhali sektoruna aid olub.
Bu barədə Dövlət Statistika Komitəsindən Oxu.Az-a bildirilib. 
Ötən ilin müvafiq dövrü ilə müqayisədə 2017-ci ilin yanvar-aprel aylarında informasiya və rabitə xidmətlərinin dəyəri 2,9% artıb, bu sahədə əldə edilmiş gəlirin 80,9%-i qeyri-dövlət sektorunun payına düşüb.
Xidmətlərdən əldə edilən gəlirin 48,3%-i və ya 256,2 mln. manatı mobil telefon rabitəsi sahəsində formalaşıb.
U.A.
www.oxu.az
"

"Böyük yaddaş həcmi olan kompüter yaradılıb “Hewlett Packard” şirkəti 160 terabayt yaddaş həcmi olan kompüterin prototipini yaradıb. Şirkətdə hesab edirlər ki, söhbət operativ və daimi olan yaddaşdan gedir. 
Oxu.Az bu barədə BBC-yə istinadən xəbər verir. 
Böyük həcmli məlumatlar ilə işləmək üçün yaradılan kompüter, eyni zamanda 160 milyon kitab ekvivalentində olan məlumatı təhlil edə bilər. 
“The Machine” (“maşın”) adı alan qurğuda “Linux” əsaslı əməliyyat sistemindən istifadə edilir. 

Kompüterin yaradıcıları əsas diqqəti prosessora deyil, yaddaşa yönəldiblər. 
HP bəyan edib ki, kompüterin ərsəyə gəldiyi tədqiqat layihəsi çərçivəsində, son nəticə olaraq “demək olar ki, sonsuz” yaddaş yaradılıb.  
“Maşın” üzərində iş beş il öncə başlanıb. HP mütəxəssisləri mövcud kompüterlərin böyük həcmli materiallar ilə işləmək üçün yetərli olmadığı və məhz bu məqsədlə superkompüter yaratmaq qərarına gəliblər. Təxminən üç il öncə bu kompüterin üzərində HP laboratoriyalarının 75% əməkdaşı çalışırdı. 
N.О.
www.oxu.az
"

"“Azercell”dən istifadəçilərə hörmətsizlik – FOTO“Facebook” sosial şəbəkəsində maraqlı hadisə baş verib.
Oxu.Az baku.ws-ə istinadən xəbər verir ki, “Azercell” mobil operatorunun SMM üzrə işçisi sosial şəbəkə istifadəçilərindən birinin paylaşımına şərh yazıb.
Maraqlısı ondadır ki, SMM üzrə işçi istifadəçiyə müraciət edərək şərh bölməsində yazışmanı dayandırmağı məsləhət görüb.
“Azercell” mobil operatorunun SMM üzrə işçisi istifadəçilərdən əsas səhifədə konkret sual yazılmağını tələb edib. Bu xoşagəlməz hal istifadəçilərin narazılığına səbəb olub.



A.M.
www.oxu.az
"

"KİV: “Apple” iyunda üç yeni noutbuk modeli təqdim edəcək “Apple” şirkəti iyunun əvvəlində üç yeni noutbuk modeli təqdim etməyi planlaşdırır. 
Oxu.Az RİA Novosti-yə istinadən xəbər verir ki, bu barədə “Bloomberg” məlumat yayıb. 
Nəşrin məlumatına görə, “Apple” şirkətinin rəhbərliyi müvafiq bəyanatı San-Xosedə (Kaliforniya) iyunun 5-də keçiriləcək Texnoloji konfrans zamanı edəcək. Şirkət “İntel” şirkətinin “Kaby Lake” prosessoru ilə təmin edilmiş “MacBook Pro” noutbukunu, eləcə də 12 düyümlük “MacBook” və yenilənmiş “MacBook Air”i istehsal etmək niyyətindədir. 
“İntel” və “Apple” tərəfindən rəsmi şərhlər verilməyib. 
N.О.
www.oxu.az
"

"“Nar” azad edilmiş ərazilərdə şəbəkəsini gücləndirir “Nar” işğaldan azad edilmiş ərazilərdə şəbəkənin gücləndirilməsi istiqamətindəki işləri davam etdirir. Operator Cəbrayıl rayonunun Cocuq Mərcanlı kəndinin ərazisinə xidmət edəcək baza stansiyasının quraşdırılmasını və istismara verilməsini elan etdi.
Artıq “Nar” abunəçiləri qeyd edilən ərazidə 3G və 2G xidmətlərindən yararlana bilirlər. Hazırda abunəçilərə xidmət göstərən “Nar” şəbəkəsi 6041 baza stansiyasını əhatə edir.    
“Nar” Azərbaycanın hər bir bölgəsinə xüsusi diqqət və həssaslıqla yanaşır. Operator ölkənin müxtəlif bölgələri üçün xüsusi tariflər tətbiq edib, əhalinin bütün kateqoriyalarından olan istifadəçilərin maraq və ehtiyacları nəzərə alıb.
Sərfəli qiymət, keyfiyyətli rabitə və bölgələr üçün xüsusi tariflərin tətbiqi nəticəsində bölgələrdəki “Nar” abunəçilərinin sayı əhəmiyyətli dərəcədə artıb.  
“Nar” şəbəkəsi haqqında daha ətraflı məlumatı www.nar.az/map internet səhifəsindən almaq olar. 
U.A.
www.oxu.az
"

"“AzInTelecom” və “Bakı Abadlıq Xidməti” arasında əməkdaşlıq haqqında müqavilə imzalanıbAzərbaycan Respublikası Nəqliyyat, Rabitə və Yüksək Texnologiyalar Nazirliyinin nəzdində fəaliyyət göstərən “AzInTelecom” MMC “Bakı Abadlıq Xidməti” MMC ilə əməkdaşlığa başlayır. 
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən bildirilib. 
Tərəflər arasında imzalanmış müqaviləyə əsasən, “AzInTelecom”un TIER III və ISO 20000 beynəlxalq sertifikatlarına malik Data Mərkəzində təqdim etdiyi bulud texnologiyalarına əsaslanan “İnfrastruktur xidmət kimi” (İaaS) həlləri sayəsində “Bakı Abadlıq Xidməti” MMC əlavə texniki avadanlıq və proqram təminatlarının alınması, quraşdırılması, texniki istismarı üçün vəsait xərcləmədən məlumat itkisi ilə bağlı riskləri minimuma endirən etibarlı infrastruktur əldə edəcək. 
Bu da öz növbəsində, digər maliyyə xərclərinə və vaxt itkilərinə qənaət olunmasına imkan yaradacaq. 
Büdcə xərclərinin optimallaşdırılması və idarəetmənin avtomatlaşdırılmasına yönələn “İaaS” xidmətləri (virtual şəbəkə, virtual saxlama, virtual infrastruktur, “backup” və digər) çoxsaylı yerli və xarici şirkətləri Data Mərkəzinin imkanlarından istifadə etməyə sövq edir. 
İş prinsipi müasir texnologiyalardan istifadə və biznesdə etibarlılıq olan “Bakı Abadlıq Xidməti”nin də öz məlumatlarını Data Mərkəzində yerləşdirilməsi “İaaS” həllərinin üstünlüklərinə daha bir misaldır.
Məlumat üçün bildirək ki, “Bakı Abadlıq Xidməti” məsləhətlərin verilməsi və üçölçülü kompüter proqramlarından istifadə etməklə layihələrin hazırlanmasından obyektin hazır şəkildə təhvil verilməsinədək, sahənin tikintisi, abadlaşdırılması, yaşıllaşdırılması və qulluq edilməsi üzrə kompleks həllər təklif edir.   
Qeyd edək ki, yeni nəsil telekommunikasiya şirkəti olmaq və müştərilərinə yüksək keyfiyyətli xidmət göstərməyi özünə hədəf seçən “Azerbaijan International Telecom (AzInTelecom)” şirkəti strategiyasını nüfuz, etibarlılıq və şəffaflıq kimi fundamental dəyərlər əsasında formalaşdırıb.
“AzInTelecom” MMC-nin fəaliyyət istiqamətləri Azərbaycan və xarici ölkələr arasında mübadilə olunan beynəlxalq trafikin analizi, Azərbaycana idxal olunan telekommunikasiya vasitələrinin sertifikatlaşdırılması və bulud üzərindən data xidmətlərinin təqdim edilməsindən ibarətdir. 
U.A.
www.oxu.az
"

"“NETTY 2017”-nin nominantlarının seçilmə prosesi başlandıNETTY mükafatının Ekspert Şurasının və Virtual münsiflər heyətinin səsvermə prosedurası başlandı. Mayın 15-dən mayın 22-dək Ekspert Şurasının və Virtual münsiflər heyətinin səsverməsi həyata keçiriləcək. 
22 may tarixdə Ekspert Şurasının (Şura hər nominasiya üzrə üç nominant seçir) və Virtual münsiflər heyətinin (münsiflər heyəti iştirakçıların ümumi sayından üç nominant seçir, onların seçimi Akademiyanın səsverməsi başlandığı an “Şəbəkənin seçimi” əlavə nominasiyada göstəriləcək) seçiminə əsaslanaraq, NETTY Akademiyası öz səsverməsinə başlayır.
Akademiya mövcud nominasiyalardan hər birində mükafatın yeganə qalibini müəyyən edir. Göstərilən müddət ərzində, müsabiqədənkənar fəxri və həvəsləndirici nominasiyalar üzrə də səsvermə keçirilir. 
“NETTY 2017” nominasiyalarının finalçıları rəsmi olaraq təntənəli mərasimdə elan edilirlər. Müsabiqənin əsas mükafatı “NETTY heykəlciyi” - qaliblərə təntənəli surətdə təqdim edilir. Mükafatlandırma mərasimində mükafatın bütün nominantları iştirak edirlər. Mərasiminin tarixi və yeri barədə məlumat daha sonra təqdim ediləcək. 
Bu il müsabiqə Nəqliyyat, Rabitə və Yüksək Texnologiyalar, Mədəniyyət və Turizm nazirliklərinin rəsmi dəstəyi ilə keçirilir. 
Mükafatın baş partnyoru - “Azercell” şirkətidir. Mükafatın partnyorları: “BakuTel” sərgisi, “SmartHost.az” şirkəti, “Renley.az” internet agentliyi, “Kassir.az” layihəsidir. Hüquqi dəstək “dejure.az” layihəsi tərəfindən göstərilir. 
Elektron ticarət sahəsində ən yaxşı sayt nominasiyanın partnyoru Acqalma.az layihəsidir. Tədbirə İnformasiya dəstəyini Infocity.az, CBC telekanal, 1news.az, Oxu.Az, Disput.az, Salamnews.org, GameZone Baku, Autoradio.az göstərir. 
NETTY Azərbaycan Milli İnternet Mükafatı 2004-cü ildə təsis edilib. NETTY - Ümumdünya Şəbəkəsinin milli seqmentinin və ümumiyyətlə, İT-bazarın inkişafı məqsədilə yaradılmış informasiya texnologiyalar sahəsində Azərbaycanın birinci peşəkar mükafatıdır. 
NETTY mükafatı Azərbaycanın ən yaxşı veb-layihələrini, informasiya texnologiyalar sahəsində mütərəqqi xadimləri üzə çıxarır. 2017-ci ildə NETTY Azərbaycanın Milli İnternet Mükafatı 13-cü dəfə keçirilir. 
Partnyorluq məsələləri ilə bağlı sualları info@netty.az ünvanına göndərə bilərsiniz.
U.A.
www.oxu.az
"

"“WannaCry” virusu milyondan çox kompüterə zərər verə bilər Kibertəhlükəsizlik mütəxəssisləri hesab edirlər ki, 1,3 milyondan çox kompüter sistemi hələ də “WannaCry” virusu qarşısında köməksizdir. Cümə günü bu virusun yardımı ilə kiberhücum həyata keçirilib. 
Oxu.Az xəbər verir ki, bu barədə “Financial Times” nəşri yazıb. 
Daha öncə Aİ-nin Polis xidmətinin direktoru Rob Ueynrayt kiberhücumlar silsiləsinin bazar ertəsi bərpa edilə biləcəyini bəyan edib. Onun məlumatına görə, virusun yayılması artıq dünyanın 150 ölkəsində 200 min istifadəçiyə zərər gətirib.  
Britaniya kəşfiyyatının nümayəndələri kommersiya təşkilatlarına miqyaslı kiberhücuma hazır olmağı məsləhət görüblər. 
“Biz digər Britaniya mərkəzlərinə hücumun həyata keçirilməsi cəhdindən xəbərdarıq”, - bunu Britaniyanın Milli Kiber Təhlükəsizlik Mərkəzinin direktoru Kiaran Martin bildirib.
Daha öncə hakerlərin ABŞ-ın Milli Təhlükəsizlik Agentliyinin proqramından istifadə etdikləri barədə məlumat yayılmışdı. “Financial Times” nəşri Amerika xüsusi xidmətlərinin “eternal blue” (“sonsuz mavi”) adlı alətinin “WannaCry” ilə uzlaşdırıldığı barədə məlumat yaymışdı.
N.О.
www.oxu.az
"

"Nazirlik yeni virus təhlükəsi ilə bağlı xəbərdarlıq etdi – VİDEOBir neçə gündür ki, bütün dünyada kompüterlərin bəlasına çevrilən yeni, dəhşətli virus peyda olub. Bu virus artıq 99 ölkədə yayılıb və bir çox kompüterlərin məhvinə səbəb olub. Bu virus, hətta oğurlanan faylların əvəzində istifadəçidən pul da tələb edir.
Oxu.Az xezerxeber.az-a istinadən məlumat verir ki, bununla bağlı Nəqliyyat, Rabitə və Yüksək Texnologiyalar Nazirliyi vətəndaşlara xəbərdarlıq edib. 
Kompüter sistemlərini təhlükədən qorumağınız üçün Nəqliyyat, Rabitə və Yüksək Texnologiyalar Nazirliyi yanında Elektron Təhlükəsizlik Mərkəzi yerli istifadəçilərə baş vermiş virus yoluxmalar barədə və ya əməli yardıma ehtiyac olduqda mərkəzin “1654” nömrəli qaynar xəttinə, yaxud team@cert.az elektron ünvanına müraciət etməyinizi tövsiyə edir.

İ.N.
www.oxu.az
"

"Nazirlikdən qlobal virus epidemiyası ilə bağlı – AÇIQLAMANəqliyyat, Rabitə və Yüksək Texnologiyalar Nazirliyi əhalinin diqqətinə çatdırır ki, mayın 12-də beynəlxalq kiber məkanda qlobal virus epidemiyası qeydə alınıb.
Qurumdan Oxu.Az-a verilən məlumata görə, ilkin məlumatlara əsasən kompüter qurğularının və informasiya sistemlərinin fəaliyyətinə ciddi təsir edən virus dünyanın 99 ölkəsində 75000-dən çox kompüter sistemində yayılıb. “WannaCry” adlandırılan bu virusun əsasən “Windows” əməliyyat sistemlərindəki şəbəkədə faylların paylanması protokolunda mövcud olan boşluqdan istifadə etməsi ilə yayıldığı aşkarlanıb.
Yoluxmuş kompüterlərdəki bütün növ fayllar - sənədlər, şəkillər, videolar, məlumat bazaları şifrələnir, kompüterin fəaliyyətinə maneə yaradılır və deşifrələnmə üçün müəyyən məbləğ tələb edilir.
“Microsoft” şirkətinin aşkar olunmuş boşluğun aradan qaldırılması ilə bağlı ”Microsoft Security Bulletin MS17-010 - Critical” adlı yenilənməsi mövcuddur.
Hazırda müxtəlif antivirus proqramlarında virusa qarşı müvafiq təzələnmələr aparılıb.
Kompüter sistemlərinin təhlükədən qorumağınız üçün Nəqliyyat, Rabitə və Yüksək Texnologiylar Nazirliyi yanında Elektron Təhlükəsizlik Mərkəzi yerli istifadəçilər üçün aşağıdakıları tövsiyə edir:
İstifadə etdiyiniz kompüter və informasiya sistemlərinizdəki “Windows” əməliyyat sistemlərində mövcud olan boşluqların aradan qaldırılması üçün dərhal təzələnmə (“patch”ın yüklənməsi və quraşdırılması) aparmağı;
E-poçt vasitəsi ilə göndərilən naməlum faylları, tanış olmayan hər hansı digər mənbəyə keçidi klikləməməyi;
Vacib sənədlərin ehtiyat nüsxəsini (backup) yaratmağı;
Aktiv və antivirus bazası aktual olan anti-virusdan istifadə etdiyinizdən əmin olmağı;
Əgər hər hansı antivirus proqramı istifadə edilmirsə, “Microsoft Defender” antivirus proqramından istifadə etməyi;
Antivirus proqramı vasitəsilə kompüterinizdə mövcud ola biləcək yoluxmaları yoxlamağı;
İnternetdən istifadə zamanı təhlükəsizlik qaydalarına riayət etməyi;
Baş verilmiş yoluxmalar barədə və ya əməli yardıma ehtiyac olduqda Elektron Təhlükəsizlik Mərkəzinin “1654” nömrəli Qaynar xəttə zəng etməyiniz və ya team@cert.az elektron ünvanına yazmağınız tövsiyə olunur.
S.B.
www.oxu.az
"

"Ən az trafik sərf edən mobil messencer hansıdır?İtaliyanın “SosTariffe” operatoru ən populyar messencerlər arasında internet trafikinin işlənməsi üzrə statistikanı tədqiq edərək onlardan hansı birinin daha az mobil meqabayt sərf etməsini müəyyənləşdirib.
Oxu.Az-ın məlumatına görə, “ICTnews.az” “Macdigger” resursuna istinadən yazır ki, müqayisədə “WhatsApp”, “Telegram”, “Hangouts”, “Line”, “Viber”, “Facebook Messenger” və “Skype” kimi yeddi messencer iştirak edib. 
Ekspertlər tərəfindən testlər 1 saat ərzində “LTE” şəbəkələrindən istifadə edilməklə aparılıb. 

Nəticələrdən məlum olub ki, “Telegram” ən az, “Skype” və “Facebook Messenger” isə ən çox trafik sərf edir.
Məlumata görə, sınaqlar üç istifadə rejimi üzrə keçirilib: Kiçik - 20 göndərilən və 20 alınan məlumat, 5 göndərilən və 5 alınan fotoşəkil.
Orta - 40 göndərilən və 40 alınan məlumat, 10 alınan və 5 göndərilən fotoşəkil. Yüksək - 100 göndərilən və 100 alınan məlumat, 50 alınan və 20 göndərilən fotoşəkil. 
“WhatsApp” messencerini geridə qoyan “Telegram” 1 saat istifadə üçün 0,42-3,75 meqabayt nəticə ilə ən az mobil trafik sərf etməsi ilə xarakterizə olunur ki, bu da “Facebook” messencerindən 35-40% azdır.
Digər əlavələr saatda 0,65-6,23 meqabayt sərf edən “WhatsApp”dan daha çox trafik sərf edirlər.
“Hangouts” və “Line” servisləri “WhatsApp” ilə müqayisədə trafiki 6-18% çox işlədir.

 Lakin aktiv rejimdə “Line” 5,85 meqabayt, “WhatsApp” isə 6,23 meqabayt sərf edib.
“Viber”, “Facebook Messenger” və “Skype” ən çox internet trafiki sərf edənlər sırasında yer alıb. Belə ki, “Viber” saatda 1,56-15,25, “Facebook” və “Skype” isə 2,05-22,22 meqabayt işlədib. 
U.A.
www.oxu.az
"

"IV İslam Həmrəyliyi Oyunlarına həsr olunmuş poçt markaları dövriyyəyə buraxılıb – FOTONəqliyyat, Rabitə və Yüksək Texnologiyalar Nazirliyi “Azərmarka” MMC tərəfindən 12-22 may tarixlərində Bakı şəhərində keçiriləcək IV İslam Həmrəyliyi Oyunlarına həsr olunmuş poçt markaları nəşr olunub. 
Nazirlikdən Oxu.Az-a verilən məlumata görə, 4 idman növünü özündə əks etdirən poçt markaları artıq dövriyyəyə buraxılıb. 
Qeyd edək ki, markaların üzərində tennis, gimnastika, boks və futbol idman növləri əks olunub. 
“Belarusskiy dom peçati”də nəşr olunan markaların tirajı 10000, ölçüləri isə 40x28 mm təşkil edir. 
Poçt markalarının nominal dəyəri 0,5 AZN-dir.
Məlumat üçün bildirək ki, IV İslam Həmrəyliyi Oyunlarında 21 idman növü üzrə 54 dövlətin 3000-dən çox idmançısının mübarizə aparacağı nəzərdə tutulub.



U.A.
www.oxu.az
"

"Başqasının adına SİM kartı olanlara qadağa qoyulacaq“SİM kartların başqasına verilməsinə qadağa qoyulacaq”.
Oxu.Az xəbər verir ki, bu sözləri Azərbaycan İnternet Forumunun prezidenti Osman Gündüz öz “Facebook” səhifəsində yazıb. 
Onun sözlərinə görə, yeni qanun müəyyən problemlər yarada bilər: 
“Ailələrin əksəriyyətində uşaqların, həmçinin xeyli sayda yaşlı sakinin işlətdikləri nömrələr, bir sıra hüquqi şəxslərə aid nömrələr tamamilə başqa şəxslərin adına sənədləşdirilib.
Əgər qanun layihəsi son dövrlərin təcrübəsinə əsaslanaraq heç bir ictimai müzakirə olmadan bu formada qəbul olacaqsa, deməli, buna uyğun da yeni cərimələr qaçılmaz olacaq.
Ümumiyyətlə, texnologiyaların indiki inkişaf mərhələsində təhlükəsizliyin təmin edilməsi məqsədilə mobil nömrələrə qarşı bu cür sərt yanaşmanın elə də effektiv olacağını düşünmürəm”.
Qeyd edək ki, Milli Məclisdə “Telekommunikasiya haqqında” qanuna əlavə və dəyişikliklər təklif edilib. 
Belə ki, yeni dəyişikliyə görə, SİM kartların başqa şəxslərə daimi istifadə, habelə mütəmadi gəlir (mənfəət) əldə etmək məqsədilə kirayəyə verilməsinə qadağa qoyulacaq.
U.A.
www.oxu.az
"

"“Apple” “iPhone 8”-in satışını təxirə sala bilər “iPhone”un yeni modelinin bu ilin sentyabrına planlaşdırılan satışa çıxarılması iki, ya üç ay gecikə bilər. 
Oxu.Az xəbər verir ki, bu barədə “Apple” şirkətindəki mənbəyinə istinadən “Fortuneсо” jurnalı məlumat yayıb.  
“KGI Securities” Beynəlxalq analitik şirkətinin nümayəndəsi Min-Çi Kuo iddia edir ki, yubanmanın səbəbi yeni ayfonlar üçün ekranların istehsalında meydana gələn problemlərdir. Bu səbəbdən model planlaşdırıldığı kimi, 2017-ci ilin sentyabrında deyil, dekabrında təqdim edilə bilər.  
Ümumilikdə cari ilin sonuna qədər “Apple” üç yeni smartfonunu: “iPhone 8” (təqdimatı yubanan smartfon), “iPhone 7s” və “iPhone 7s Plus”u təqdim etməyi planlaşdırır. 
Qeyd edək ki, “iPhone 8” satışa “iPhone X” və ya “iPhone Edition” kimi çıxarıla bilər. Onun əvvəlki ayfonlardan həm funksionallığı, həm də dizaynı ilə fərqlənəcəyi bildirilir. Yeni smartfonun qiyməti pərakəndə satış üçün 1000 dollardır. 
N.О.
www.oxu.az
"

"Dünyanın ən yüksək əməkhaqqı alan top menecerləri məlum oldu“Bloomberg” agentliyi 2016-cı ildə ən yüksək əməkhaqqı ödənilən korporasiya rəhbərlərinin siyahısını açıqlayıb.
Oxu.Az Banco.az-a istinadən xəbər verir ki, siyahıya “Walmart”ın elektron ticarət üzrə baş direktoru və Jet.com-un təsisçisi Mark Lor baçılıq edir.
Agentliyin hesablamalarına əsasən, ötən il ərzində Lor 236 milyon dollar qazanıb, bu vəsaitdən 235 milyon dollar Jet.com kompaniyasını “Walmart” pərakəndəçisinə satmaqdan əldə olunub.

Siyahıda ikinci yeri isə “Apple” şirkətinin baş direktoru Tim Kuk tutub, illik gəliri təxminən 150 milyon dollar təşkil edib.
Gəlirlin böyük hissəsini – 141 milyon dolları direktor şirkətin səhmlərindən qazanıb. Ötən il ərzində Kukun əməkhaqqısı təxminən 3 milyon dollar təşkil edib.
Siyahıda üçüncü yeri, “Goldman Sachs”ın keçmiş vitse-prezidenti, hazırda isə “Evercore Partners” idarə heyətinin sədri olan Con Baynberq tutub, il ərzində təxmini qazancı 124 milyon dollar təşkil edib.
Dördüncü pillədə “Alphabet” (Google-un törəmə təşkilatı) şirkətinin baş direktoru Sundar Pitsai yer alır. Ötən il ərzində onun gəlirləri 106,5 milyon dollar təşkil edib. Həmin vəsaitdən 650 min dollar əməkhaqqı, 105,4 milyon dollar isə mükafatlar olub.
“Tesla”nın təsisçisi İlon Mask il ərzində 99,7 milyon dollar qazanıb ki, onun da 46 min dolları əməkhaqqı, 99,6 milyon dolları isə mükafatların payına düşür.
Həmçinin yüksək əməkhaqqı qazanan top menecerlərin siyahısına İBM-nin rəhbəri Cinni Rometti (96,7 milyon dollar), “Caesars Acquisition” baş direktoru Mitç Qarber (91,1 milyon dollar), “Viacom” şirkətinin sabiq direktoru Filipp Dauman (87,8 milyon dollar), “CBS Corporation”un direktoru Lesli Munvs (83,6 dollar) və “Gamco Investors”un baş direktoru Mario Qabelli (75,9 milyon dollar) daxil olub.
U.A.
www.oxu.az
"

"İnformasiya Texnologiyalarının İnkişafı Dövlət Fondu qrant müsabiqəsi ilə əlaqədar infosessiya keçirdiBu gün Bakı Mühəndislik Universitetində Nəqliyyat, Rabitə və Yüksək Texnologiyalar Nazirliyinin tabeliyində İnformasiya Texnologiyalarının İnkişafı Dövlət Fondunun elan etdiyi qrant müsabiqəsi ilə əlaqədar adıçəkilən ali məktəbin tələbələri üçün infosessiya keçirilib.
Oxu.Az-a nazirlikdən verilən məlumata görə, tədbirdə Bakı Mühəndislik Universitetinin (BMU) rektoru professor Havar Məmmədov açılış nitqi ilə çıxış edərək yeni yaranan universitet haqqında məlumat verib. 
Fondun icraçı direktoru Elçin Zeynalov çıxışında görüşün məqsədi və Fondun startap layihələrinə göstərdiyi dəstək barədə söz açıb. 
Samir Məmmədov isə BMU-da fəaliyyət göstərən və rəhbərlik etdiyi Texnoparkın fəaliyyətindən danışıb. 
Daha sonra isə Fondun əməkdaşları tərəfindən cari qrant müsabiqəsinin şərtləri və seçim prosesi barədə məlumat verilib. Tədbir iştirakçılar arasında maraqlı diskussiyalarla davam etdirilib və tələbələri maraqlandıran suallar cavablandırılıb.
Məlumat üçün bildirək ki, Fondun bu günə qədər keçirdiyi 4 qrant müsabiqəsinə təqdim olunmuş 582 innovativ və tətbiqi elmi-texniki layihədən 91-nə qrant ayrılıb.
Cari qrant müsabiqəsinə layihələrin qəbulu 10 aprel 2017-ci il tarixindən başlayıb və hazırda davam edir. Layihələrin qəbulu 9 iyun 2017-ci il tarixində saat 18:00-da başa çatır. Qrant müsabiqələrinə layihələrin qəbulu fondun rəsmi internet saytındakı (www.ictfund.gov.az) e-qrant bölməsindən təqdim oluna bilər.
Qeyd edək ki, Fondun qrant müsabiqələrinin keçirilməsində əsas məqsəd gənclərin intellektual biznes, innovativ sahibkarlıq və İKT sahəsinə marağını artırmaq, bu sahədə kütləviliyi təmin etməkdən ibarətdir.
Fond ali təhsil müəssisələrində yeni biznes inkubatorlarının yaradılmasına dəstək verir, həmçinin mövcud inkubatorlarda layihələrə dəstək məqsədi ilə mütəmadi infosessiyalar keçirir.








U.A.
www.oxu.az
"

"Katel işlədənlərə borc yazılmasına dair rəsmi münasibətAbunəçilər iddia edir ki, onların xəbərləri olmadan simsiz daşına bilən (katel) nömrələr üzrə borclar yaranır.
Yəni, abonentin kateldən bir ay istifadə etməməsinə baxmayaraq nömrə ikitərəfli bağlanır, ancaq aylar üzrə abunə haqqı yığılıb və indi həmin məbləğ tələb edilir. 
Çoxsaylı abunəçilər isə istifadə etmədiyi halda borcun tələb edilməsindən narazıdır.
Oxu.Az bununla bağlı Nəqliyyat, Rabitə və Yüksək Texnologiyalar Nazirliyinin mövqeyini öyrənib:
“Artıq bir müddətdir Bakı Telefon Rabitəsi İstehsalat Birliyi (“Baktelekom”) və “Aztelekom” MMC tərəfindən sabit (stasionar) telefon xidməti üçün “öncədən ödəmə” sisteminin tətbiqinə başlanılıb. Bu barədə ictimaiyyət məlumatlandırılıb. 
“Öncədən ödəmə” sisteminin tətbiqində məqsəd göstərilən xidmətlərə görə sonradan ödəniş edən abunəçilərin debitor borcunun yaranmasının qarşısını almaq, müvafiq qaydada öncədən ödənilən məbləğə uyğun xidmətin verilməsini təmin etməkdir. 
Telefon istifadəçiləri hər ayın 5-dək xidmət haqqını ödəməlidirlər. CDMA - simsiz telefon rabitəsinə görə də “öncədən ödəmə” sistemi tətbiq olunur. 
“Öncədən ödəmə” sisteminin qaydalarına əsasən, borc ödənmədiyi halda, ayın sonuna qədər xidmət birtərəfli qaydada bağlanır. Abunəçi növbəti bir ay ərzində yaranmış borcu ödədiyi halda, xidməti aktivləşdirə bilər. 
Borcun ödənmədiyi 2-ci aydan etibarən isə xidmət ikitərəfli formada dayandırılır. Bundan sonra daha 1 ay telefon nömrəsi şəbəkədə saxlanılır. Yəni, 3 ay xidmət haqqı ödəməyən abunəçi xidmətdən istifadə etməsə belə, nömrəni istismar etdiyinə görə xidmət haqqını ödəməlidir. Daha sonra arzu etdiyi halda, nömrədən imtina edə və xidməti dayandıra bilər.
Bu baş vermədikdə CDMA nömrəsi şəbəkədən ayrılır. Telefon nömrəsinin şəbəkədən ayrılmasından sonra iki ay ərzində abunəçi yaranmış borcunu ödəməklə, xidməti bərpa etdirə bilər. Əks halda, onunla bağlanmış müqaviləyə xitam verilmiş sayılır”, - deyə nazirliyin mətbuat xidmətindən bildirilib. 
U.A.
www.oxu.az
"

"“Samsung Galaxy S8” və “S8+” – İnanılmaz dərəcədə təhlükəsizYəqin ki, “casus” filmlərində belə bir səhnəni çoxları görüb, mühafizə olunan sistemə giriş ancaq göz rəsminin bazada tapılması ilə mümkün olur. 
Yeni “Samsung Galaxy S8” və “S8+” ilə bu artıq realdır. Koreya istehsalçısının yeni flaqmanları 8 MP ön kameranın yanında yerləşən göz skaneri ilə təchiz olunub. 
Gözümüzün qüzehli qişasının özünə məxsus təkraredilməz rəsmi vardır. Bu rəsm, insanda 18 aya qədər formalaşır və bizimlə ömrün axırına qədər dəyişilməz olaraq qalır.
Əlavə olaraq, qeyd etmək lazımdır ki, qüzehli qişa hətta əkizlərdə belə fərqlənir. Barmaq izlərini biz toxunduğumuz hər səthin üzərində qoyuruq, bu o deməkdir ki, barmaq izini təkrarlamaq asandır, amma gözün qüzehli qişasını xeyir. 
Bununla bərabər, yaş və ya çirklənmiş barmaqları tanımaqda cihazlar da çətinlik çəkir. Amma gözün qüzehli qişasını saxtalaşdırmaq mümkün olmadığından və gözlərin içəridən çirklə batma ehtimalı olmadığından, cihaz sahibinə bütün hallarda audentifikasiyadan istifadə etmək daha asandır və təhlükəsizdir. 
Bu skaner smartfonunuzda “bloku” açmağa, “Samsung” hesabının doğrulamağa, veb-saytlara və əlavələrə giriş etməyə imkan yaradır.
Lakin skaner təkcə gözünün rəsmini çəkmir, o “bir göz qırpımında” bir neçə yoxlama aparır. Təcrübədə hər şey istiqamətləndirilmiş yaxın spektrli infraqırmızı şüalar ilə başlayır.
Gün işığından fərqli olaraq, kameranın infraqırmızı şüa ilə işıqlanmış qüzehli qişanın rəsmini daha asan seçməsindən, audentifikasiyaya bu növ işiqlanma daha uyğundur. 
Bundan əlavə, bu növ skaner qaranlıqda da işləyə bilir. Göz skanerindən hətta şəffaf eynək və linzalardan istifadə edənlərdə yararlan bilərlər. Qüzehli qişanın rəsmi qeydə alınandan sonra, xüsusi alqoritm bu rəsmi koda çevirərək mövcud baza ilə müqayisə edir. 
Növbəti skaner üz skaneridir. Ümumi hesabla “Galaxy S8” və “S8+” üç biometrik skaner ilə təchiz olunub. “Üzdən tanıma” funksiyasında smartfonun ön kamerası iştirak edir.  
“Samsung”un rəsmilərinin sözlərinə görə, istifadəçinin üzü ön kameradan uzaq məsafədə olsa belə, bu skaner smartfonu dərhal açmağa imkan verir (0.1 saniyəyə).  
İstifadə qaydası da çox asandır, sadəcə telefonu üzünüzə selfi çəkirmiş kimi yaxınlaşdırın və ön kamera sizi dərhal “tanıyacaq”.
Skaneri şəkillə və hətta “əkizlə də” aldatmaq mümkün deyil, smartfon sahibini hətta papaqda və ya digər baş örtüyündə də tanıya bilir. 
Üz skaneri smartfonun kilidini açmaq üçün istifadə olunur və PİN-kodu, parolu və ya qrafik kodu əvəz edir.
Mühafizənin son həddi – bizə tanış olan barmaq izi skaneridir. Barmaq izi skaneri arxaya, 12 MP-lik əsas kamera ilə bir səthə köçürülüb. 
Barmaq izi skaneri üçün bu əla yerləşmədir, çünki indi smartfonu kiliddən çıxarmaq üçün əlinizə götürmək kifayətdir.
Keçmiş versiyadan 10% güclü olan “Samsung Exynos” 8895 prosessoru və 4 GB RAM sayəsində smartfonlar, donmadan “kilid açmanın” öhdəsindən əla gəlirlər.
64 GB-lıq daxili yaddaşla sevdiyiniz musiqiyə qulaq asın, film yükləyin, bütün şəraitlərdə çəkilişə davam edin (hətta günün qaranlıq vaxtı və avtomobil gəzintisində olsanız belə), çünki “Samsung Galaxy S8” və “S8+” ilə Sizin imkanlarınız “sərhədsizdir”.
 Flaqmanların xüsusiyyət və funksiyalarının tam siyahısı ilə elə bu gündən “Baku Electronics”, “İrshad Telecom”, “İntegral”, “Kontakt Home” və “Soliton” mağazalar şəbəkəsində yaxından tanış olmaq olar.
U.A.
www.oxu.az
"

"Bakıda Wi-Fi əhatə dairəsi genişləndirilib – FOTOBu gündən etibarən, Dənizkənarı Milli Park ərazisinin “Ağ şəhər” zonasını, “Sahil bağı” və Heydər Əliyev Mərkəzinin parkını ziyarət edənlər pulsuz wifi xidmətindən faydalana bilərlər.
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyinin mətbuat xidmətindən məlumat verilib.
Nazirliyin təşəbbüsü ilə Bakı Telefon Rabitəsi İstehsalat Birliyi (“Baktelecom”) IV İslam Həmrəyliyi Oyunları zamanı paytaxt ərazisinə turist axınını və şəbəkənin istifadəçilər tərəfindən aktiv istismarını nəzərə alaraq “İctimai İnternet” şəbəkəsinin əhatə dairəsini bir qədər də genişləndirib.
“Baktelecom” “Baku loves you” brendi adı altında təqdim olunan layihə çərçivəsində mütəmadi olaraq yeniləmə və təkmilləşdirmə işləri aparır. Yaxın zamanlarda istifadəçilər üçün yeni, daha rahat qeydiyyat sisteminin tətbiqi nəzərdə tutulur.
Qeyd edək ki, hazırda mobil telefon, notebook, planşet və s. portativ cihazlarla şəbəkə siyahısından “Baktelecom”-la yanaşı, bəzi ərazilərdə “Baku loves you” adını seçməklə mobil nömrə vasitəsilə qeydiyyatdan keçmək və pulsuz internetdən istifadə etmək mümkündür.
Məlumat üçün bildirək ki, “Dənizkənarı Milli Park” və “İçərişəhər” Tarix-Memarlıq Qoruğu ərazisində istismara verildiyi gündən indiyədək artıq 150 minə qədər istifadəçi pulsuz internet xidmətindən yararlanıb. Əhalinin marağını və yay mövsümü ilə əlaqədar daha çox istifadəçinin şəbəkəyə qoşulacağını nəzərə alaraq, bu göstəricinin hər həftə sürətlə artacağı istisna edilmir.
Daha çox istifadəçiyə xidmət göstərilməsi məqsədi ilə şəbəkənin aktiv olduğu ərazilər də daxil olmaqla quraşdırma nöqtələrinin sayı artırılacaq, əhalinin sıx istirahət etdiyi digər parklar da il ərzində ictimai internet şəbəkəsinə qoşulacaq.














S.B.
www.oxu.az
"

"Smartfonlar hansı əşyaları “öldürdü”? – SİYAHIƏvvəlcə digər cihazlara ehtiyacları azaldan mobil telefon yaradıldı. İndi isə populyarlığın zirvəsində smartfondur ki, o da bundan əvvəl əvəzolunmaz sayıla biləcək onlarla müxtəlif cihazları, sözün əsl mənasında, “öldürüb”.
Oxu.Az-ın məlumatına görə, Lent.az  Vladtime.ru saytına istinadən xəbər verir ki, mütəxəssislər iddia edirlər ki, smartfonlar kalkulyatoru lazımsız əşyaya çevirib. 
Çünki smartfondakı pulsuz əlavədən istifadə etməklə eyni nəticəni əldə etmək mümkündür. 

Portativ MP3 pleyerlər bir zamanlar sənayenin inkişaf etməkdə olan sektorundan biri idi. Smartfonlar daha böyük variantlar təklif edir və istifadəçi minlərlə musiqini telefonun yaddaş kartına ata bilər. 
Audio sistemlər kaset musiqilərini əvəz edib, sonradan isə smartfonlar yaradılıb. Onlara görə, kaset və ya CD pleyerini almaq ideyasının özü belə olduqca səfeh görünür. 
Əvvəllər mətbəxlə bağlı kitabları hər bir rəfdə tapmaq mümkün idi. İndi isə onlar ancaq kitab rəflərini bəzəmək üçün yarayır, yalnız hədiyyə və ya əntiq əşya kimi hədiyyə edilir. Bu gün müvafiq əlavələr tam olaraq aşpazlar üçün nəzərdə tutulan kitabları tam əvəz edə bilib. 
Bir qədər əvvəl fotokamera üçün çexol, ştativ, boyun kəmərləri və obyektivlər üçün orijinal qapaqlar almaq lazım idi. İndi isə bir tək smartfonun köməyi ilə heç də keyfiyyətsiz olmayan şəkillər çəkmək mümkündür.
Universal distant idarəetmə pultları itən pult problemlərini həll edib. Hazırda bu proses də həllini tapıb və bir əlavəni yükləməklə pult kimi istifadə etmək mümkündür.
U.A.
www.oxu.az
"

"Dünyanın ən “pirat” ölkələri – REYTİNQŞəbəkə piratçılığı ilə mübarizə üçün texnologiyanın yaradılması ilə məşğul olan “Muso” şirkəti daha çox qeyri-leqal kontentdən istifadə edən ölkələrin reytinqini tərtib edib. 
Oxu.Az-ın məlumatına görə, Lent.az “Daily” qəzetinə istinadən xəbər verir ki, analitiklər statistik məlumatların təhlilini apararaq bu nəticəyə gəliblər ki, ən pirat ölkə Belarusdur. 
İkinci yerdə Litva, üçüncü yerdə Gürcüstan gəlir. “Liderlər”in üçlüyündən sonrakı yerdə Ukrayna qərarlaşıb. Bu siyahını daha bir Baltikyanı ölkə tamamlayır - Latviya. Rusiya ilk beşliyə daxil edilməyib.
Mütəxəssislər qeyd edirlər ki, ötən il ərzində piratların sayı 6% azalıb. Ancaq bununla belə, vəziyyət hələ də qaneedici deyil.
U.A.
www.oxu.az
"

"“Facebook”dan növbəti yenilik: Xarici dil bilməmək problem olmayacaqYeni inkişaf etdirilən süni zəka texnologiyası sayəsində “Facebook” sosial şəbəkəsindən istifadə edənlərin paylaşımları 9 müxtəlif dilə sürətli tərcümə olunacaq.
Oxu.Az Publika.az-a istinadən xəbər verir ki, “Facebook”dan verilən rəsmi açıqlamada şirkətin hazırda 45 fərqli dildə tərcümə xidməti təqdim etdiyi bildirilib. 
Şirkətin mühəndislərinin sözlərinə görə, CNN adı verilən sistem üsulu ilə insan beyninə bənzəyən süni sinir sistemi inkişaf etdirilir.
Sözügedən yeni texnologiyanın köməyi ilə paylaşımlar daxilindəki sözlər yox, bütöv bir cümlə sürətli şəkildə tərcümə olunacaq. Bura müxtəlif dillərdə olan sabit söz birləşmələri də daxildir.
“Facebook” bu yenilik vasitəsilə dünya miqyasında istifadə olunan dilləri və müxtəlif dövlətlərin vətəndaşlarını bir-birinə yaxınlaşdıracaq. 
Yeni texnologiya sayəsində “Facebook” istifadəçiləri paylaşdıqları mesaj və videomaterialları istədikləri dildə qoya biləcəklər.
U.A.
www.oxu.az
"

"“Facebook”da təhlükəsizliyiniz üçün on məsləhət10 ildən artıqdır ki, “Facebook” həyatımızın ayrılmaz parçasına çevrilib. Az qala hər gün yenilənən, inkişaf edən bu sosial şəbəkə ilə bağlı biliklərimizin artırılması da vacib şərtə çevrilir. Ən azı bunu öz rahatlığımız üçün etməliyik.
Oxu.Az xəbər verir ki, Kulis.az təhlükəsizlik naminə özünüzlə bağlı silinməsi lazım olan 10 məlumatı diqqətinizə çatdırır.   

 
1. Telefon nömrəsi
Bir çox yöndən vacibdir. Sizin haqqınızda asanlıqla məlumat toplanmasına şərait yaradar. Hələ zəng vurub narahat edən, mesaj yazan avaralardan danışmırıq.    

 
2. Doğum günü
İlk baxışdan dostlarla ad günü ləzzəti çıxarmağa mane olar deyə bu məsləhəti gözardı edə bilərsiniz. Amma unutmayın, sizin ən gizli hesablarınıza gedən yollardan biri də doğum tarixinizdir.  

 
3. Dostlarınızın bir qismi
Oksford Universitetinin psixoloqu, professor Robert Dunbara görə, bir insanın normal ünsiyyət qura biləcəyi maksimum insan sayı 150-dir. Təbii ki, dostlarınızı 150-yə endirin demirik, amma hər halda siyahını vaxtaşırı gözdən keçirməyiniz pis olmaz.   

 
4. Uşaq fotoları
Öz uşaqlıq fotolarınızı yaymaqda tamamilə azadsınız, ancaq dost və qohumlarınızın uşaqlarının fotolarını yaymamaq şiddətlə tövsiyə olunur. Həmin şəxslər gələcəkdə uşaqlıq fotolarının internetdə görünməsini istəməyə bilər və belə olan təqdirdə siz onların hüquqlarını pozmuş olursunuz.

 
5. Məkan qeydi
Xüsusən evdə olduğunuz zaman sosial şəbəkəyə yansıyan məkan məlumatlarınızı təmizləyin. Yəqin ki, ev ünvanınızın çoxsaylı insanlar tərəfindən bilinməsi sizin üçün xoş deyil. Bunun ilk başdan ağıla gəlməyən böyük problemləri çıxa bilər.

 
6. Uşaqların məktəb və bağça ünvanları
Xüsusən qarışıq şəhərlərdə yaşayırsınızsa. Nə lazım? 
7. Evlilik vəziyyəti
Əlbəttə qeyd etmisinizsə silməyin. Yox yerdən narahatlığa ehtiyac yoxdur. Amma qeyd etməmisinizsə, heç vaxt etməyin. Çünki ayrıldığınız vaxt onu silmək sizə əzab verəcək.

 
8. Kredit kartları bilgiləri
Bu məlumatları heç yerdə vermək olmaz. O cümlədən də “Facebook”da.
 

9. Tətillə bağlı hər şey

 

Unutmayın, evinizin boş olduğunu oğruların diqqətinə çatdırırsınız. 

 
10. Rəhbəriniz
Xəstəyəm deyib işə gəlməyən gün “Facebook”da çıxardığınız oyunlar bir yana, emosional vaxtı yazdığınız bəzi status və şərhlər karyeranızda problem yarada bilər. 
Təbii, belə xasiyyətiniz yoxdursa, rəhbərlə dostluq sizə yalnız zövq verə bilər.     
U.A.
www.oxu.az
"

"Şüşədən batareya hazırlamaq mümkün olub – FOTO + VİDEOKaliforniya Universitetinin professorları Çingiz Ozkan və Mihri Ozkan tərəfindən elektrik nəqliyyat vasitələri və şəxsi elektronika üçün yüksək keyfiyyətli litium-ion batareyalar hazırlanıb.
Oxu.Az Trend-ə istinadən xəbər verir ki, batareyalar üçün nano silikon anod yaratmaq məqsədilə onlar tullantı şüşə qablardan və ucuz kimyəvi proseslərdən istifadə ediblər.
Alimlərin sözlərinə görə, bu batareyalar elektrik və hibrid maşınlarının istifadəsini artıracaq, mobil telefon və dizüstü kompüterlərin (notbuk) az enerji yığmaqla daha çox istifadəsinə imkan yaradacaq.





A.M.

www.oxu.az
"

"Ünsiyyətə sövq edən beynəlxalq miqyaslı sosial şəbəkənin təqdimatı Azərbaycandan başlayıb – FOTOBu gün Azərbaycan Diplomatik Akademiyasında (ADA) Azərbaycandan start götürəcək “Onbranch” beynəlxalq layihəsinin təqdimatı keçirilib.
Oxu.Az xəbər verir ki, bu platforma veb-saytdan və mobil tətbiqetmədən (application) ibarət olmaqla, istər biznes sahibləri, istər ictimai fəaliyyət subyektləri, istərsə də fərdi istifadəçilər üçün yeni imkanlar təqdim edir.
Tədbirin açılışında layihənin strateji inkişaf üzrə konsultantı Emil Məcidov 10 il bundan əvvəl dünyada informasiya, yüksək texnologiyalar sahəsinin inkişafına nəzər salaraq bildirib ki, ictimai şəbəkələr dünyanı çox dəyişib.
“İndi hər şey sürətlə tərəqqi edən texnologiyalardan asılıdır. Hesab edirəm ki, “Onbranch” ictimai şəbəkənin yeni nəslidir. Bəlkə də bu, çox ambisiyalı səslənir. Amma bunu qorxmadan deyirəm. Özüm layihənin müəllifi deyiləm. Əsas iş komandanın üzərinə düşür. Mən bunu şahid kimi söyləyirəm” - E.Məcidov söyləyib.

Tədbirdə layihənin təsisçisi Elçin Əskərov çıxış edərək “Onbranch” sosial paylaşım platformasının yaradılmasının əsas məqsədinin eyni məkanda olan insanları birləşdirmək olduğunu deyib.
“Biz real həyata üstünlük veririk, yəni, siz real həyatda aktiv deyilsinizsə, “Onbranch”da aktiv ola bilməzsiniz. Həyatın müxtəlifliyi bəzən ətrafımızda olan reallığın bir parçasını nəzərdən qaçırmağınızla nəticələnir. Əlbəttə, heç kim heç bir imkanı əldən vermək istəməz. Zamanı ram etmək mümkün olmasa da, ondan daha çoxunu almaq mümkündür. Məhz bu məqsədi həyata keçirməyiniz üçün ""Onbranch"" sizi real həyatınızdan ayırmayan virtual köməkçiniz olmağa hazırdır. Bu platforma isə ətrafdakı insanların ünsiyyət vasitəsi kimi rol oynaya bilər: ""Onbranch""ın yaradılması ideyası hər zaman olub, lakin bu texnologiyanın işlənmə prosesi, habelə texniki tapşırığın hazırlanmasına 2015-ci ilin noyabr ayında başlanılıb.”
“Onbranch”ın üstünlüklərindən danışan E.Əskərov bildirib ki, bu unikal layihənin dünyada analoqu yoxdur: “Tətbiqetmənin digər üstünlüyü bir məkana daxil olarkən ətrafdakı insanlarla ünsiyyət yaratmaq üçün onların real oturduğu hər hansı məkanda real koordinatları görməkdən ibarətdir. Məsələn, proqram iki şəxsdə varsa, eyni məkana daxil olarkən onlar bir-birilə ünsiyyət yarada bilərlər.
Digər bir məsələ isə tətbiqetmənin yaratdığımız virtual proyeksiyası ilə bağlıdır. Belə ki, hər hansı şəxs müəyyən məkana daxil olduqda, telefonla həmin məkanın virtual formasına daxil olur və onun proyeksiyası yaranır. Bu, bir çox imkanları genişləndirir. Misal üçün hər hansı bir məkanın kitabxanasından istifadə etməyə istifadəçiyə şərait yaradır. Yaxud istifadəçi şəhərdə hər hansı bir istirahət məkanındadırsa, restorandadırsa, onun menysuna nəzər salıb sifariş verə bilər”.
E.Əskərovun sözlərinə görə, bu unikal tətbiqetmə ilk olaraq iyul ayına kimi Bakıda fəaliyyət göstərəcək və onun reallaşma sahənin genişlənməsi məqsədilə paralel olaraq Londonda da danışıqlar aparılır: “Yaydan sonra biz qloballaşmağı düşünürük. İlk şəhərin Londonun olmasını planlaşdırırıq”.
Qeyd edək ki, istifadəçilər “Onbranch” vasitəsilə getdikləri istənilən məkanı özləri üçün yenidən kəşf etmək şansı əldə edəcəklər. Belə ki, real həyatda məkana daxil olan istifadəçi sadə qoşulmanı həyata keçirməklə həm də virtual olaraq həmin məkanın ərazisinə daxil olur. Bununla da, istifadəçi özü və onun kimi digər ziyarətçiləri məkanın virtual xəritəsində görə və onlarla ünsiyyətdə ola bilir, həmçinin məkanın təqdim etdiyi xidmətlərdən yararlanmağı bacarır.

Beləliklə, sözügedən platforma yeni nəsil sosial şəbəkəsi olmaqla ilk dəfə hər bir şəxsə virtual məkanda olduğu vaxtda real həyatda ətrafında olan insanları tanımaq və onlarla ünsiyyət qurmaq imkanını yaradır.
Başlanğıc nöqtəsi istirahət, əyləncə və iaşə sektorları olmaqla, “Onbranch” növbəti mərhələlərdə ictimai xidmətlər və biznes mühiti üçün müxtəlif rahat və effektiv həllər təklif etməyi planlaşdırır. İstənilən sahədə fəaliyyətin əsas prinsipi detallı araşdırmanın aparılması ilə həm sıravi istifadəçilər, həm xidmət göstərənlər üçün rahat və faydalı məhsulların hazırlanmasıdır.
“Onbranch”a qoşulan məkanların özləri üçün ayrıca mobil tətbiq (application) sifariş etmələrinə, həmçinin onlayn sifariş sisteminə artıq xərc çəkməsinə heç bir zərurət qalmır. Müxtəlif kateqoriyalara aid olan məkanların sahibləri “Onbranch” vasitəsilə öz biznesini inkişaf etdirə və müştərilərinə yeni xidmət çeşidlərini təklif edə biləcəklər. İstənilən kafe, restoran, əyləncə mərkəzi, universitet, kitabxana və ya hər hansı digər məkanın səhifəsi qeydiyyatdan keçməklə vahid virtual sistemin tərkib hissəsi olacaq. Bu sistemə təkcə qapalı məkanları deyil, həmçinin açıq havada olan əraziləri də eyni qaydada qoşmaq mümkündür.
“Onbranch” istənilən məkan üçün onun həqiqi interyerini və eksteryerini əks etdirən xüsusi üçölçülü qrafik xəritənin yığılmasını da təmin edir.
İki ilə yaxın müddətdə hazırlanan bu platforma vasitəsilə istənilən məkanın idarəçisi ziyarətçilərini tanımaq, onlara real həyatda təqdim olunan xidmətləri vahid virtual zonada təqdim etmək, ziyarətçilərlə istər ümumi, istərsə də fərdi qaydada daha sıx və interaktiv ünsiyyət qurmaqla onlara məlumatları daha tez və daha fərqli şəkildə çatdırmaq kimi unikal imkanlar qazanır.










































































A.M.
www.oxu.az
 
"

"Ramin Quluzadə İsmayıllıda müşavirə keçirib – FOTOBu gün Nəqliyyat, rabitə və yüksək texnologiyalar naziri Ramin Quluzadə İsmayıllı şəhərində vətəndaşlarla görüşüb.
Nazirlikdən Oxu.Az-a verilən məlumata görə, R.Quluzadə İsmayıllı, Şamaxı, Qobustan və Ağsu rayonlarının sakinlərinə göstərilən nəqliyyat, telekommunikasiya (o cümlədən, internet, televiziya və radio yayımı) və poçt xidmətləri, bu sahədə bölgələrdə əhalini maraqlandıran digər məsələlərlə bağlı vətəndaşları qəbul edib.
Vətəndaşların müraciətləri, əsasən, telekommunikasiya, internet, poçt xidmətləri, yol təmir-tikintisi, yeni marşrut xəttinin açılması, marşrut qrafiklərində dəyişiklik edilməsi, işə qəbul və digər məsələləri əhatə edib.
Görüşdə nazirliyin fəaliyyət dairəsinə aid olmayan məsələlərlə bağlı müraciətlər də qeydiyyata alınıb. Həmin müraciətlərin müvafiq qurumlara göndərilməsi təmin olunacaq.
Vətəndaşların müraciətlərində qaldırılan problemlərin əksəriyyəti yerində həllini tapıb.
Nazir digər müraciətlərin həlli ilə bağlı müvafiq strukturların rəhbərlərinə tapşırıqlar verib.
Səfər çərçivəsində R.Quluzadə aidiyyəti rayonların telekommunikasiya qovşaqlarının və poçt filiallarının, eləcə də Dövlət Avtomobil Nəqliyyatı Xidmətinin regional bölmələrinin və tabeli qurumlarının rəhbərlərinin iştirakı ilə müşavirə keçirib.
Sektor üzrə mövcud durum, çatışmazlıqlar, nöqsanlar, xidmət keyfiyyəti, vətəndaş şikayətləri üzrə geniş müzakirələrin aparıldığı müşavirədə sahə üzrə həyata keçirilən islahatların vətəndaş məmnunluğu və xidmət keyfiyyətinin yüksəldilməsinə yönəldiyi diqqətə çatdırılıb.
Toplantıda nazir R.Quluzadə müvafiq sahə rəhbərlərinə xidmət keyfiyyətinin yüksəldilməsi, mövcud çatışmazlıqların aradan qaldırılması, hər bir vətəndaş müraciətinə fərdi və həssaslıqla yanaşılması barədə tapşırıqlar verib.














E.Ə.
www.oxu.az
"

"“Sərhədsiz” smartfonlar artıq satışda!Bu gün Azərbaycanda “Samsung Galaxy S8” və “Galaxy S8”in satışına start verilib. Hər iki smartfonu rəsmi satış nöqtələrində aşağıdakı rənglərdə əldə edə biləcəksiniz: 
qara, qızılı və tamamilə yeni olan “Boz Orxideya”.   
Smartfonun displeyi yan çərçivələrdən qurtulmuş, axarlı şəkildə, korpusun ön hissəsinin, demək olar ki, 84%-ni tutur. Elə texnologiyanın “Sərhədsiz” adı da bu cür bütöv, çərçivəsiz displeydən irəli gəlir.
“Galaxy S8” və “S8+” müvafiq olaraq 5,8 və 6,2 “Super AMOLED” ekranla təchiz olunub. 

Bu displeylər Quad HD+ (2960 х 1440 piksel) icazəlidir. “Home” düyməsi isə indi virtualdır, basılma gücünə həssasdır və bilavasitə displeyin üzərində quraşdırılıb.  
Yeni smartfonların ən mühüm xüsusiyyətlərindən biri də yüksək dərəcəli təhlükəsizliyidir. Göz skaneri sayəsində smartfonu, nəinki başqa bir adam, hətta sizin əkiz qardaşınız belə blokdan çıxara bilməz. Həmçinin, telefonu üz skaneri ilə də açmaq olar, barmaq izi skaneri isə korpusun ön tərəfindən arxa panelə, kameranın yanına köçürülmuşdür. 
Yeniliklər smartfonların kameralarına da aiddir. “Dual Pixel” texnologiyalı 12 MP əsas kamera, Multi-kadr çəkilişi texnologiyası ilə təchiz olunub. Bu da o deməkdir ki, həm günün qaranlıq vaxtında çəkilmiş şəkillər, həm də hərəkətdə olan obyektlərin fotoları daha aydın və parlaq olacaq. 
Ön kamera isə 8 MP-ə qədər artırılmışdır və smart-avtofokus ilə təchiz olunmuşdur. Smart-aftofokus üzün tanınma funksiyası ilə bərabər, sizə dəqiq təsvirli selfilər bəxş edəcək. “Galaxy S8” və “S8+” dünyanın ilk 10 nüvəli prosessoru ilə təchiz olunmuş smartfonlardır. Flaqmanın “özəyi” “Samsung Exynos 8895” ilə təmsil olunub. Bu prosessor keçmiş nəsil prosessorlardan 10% güclüdür və 20% daha az enerji sərf edir. 
Cihazın operativ yaddaşı 4 GB təşkil edir, daxili yaddaşı isə 64 GB-dir. Qeyd edək ki, smartfonların yaddaş həcmin microSD kartla 256 GB qədər artırmaq olar. Smartfonlaırn İP68 sertifikasiyasından keçib, bundan sonra güclü yağış altına düşməkdən və yaxud cihazın üstünə suyun tokülməsindən narahat olmağa dəyməz, smartfonlar toz və suya davamlıdırlar və suyun 1,5 metr dərinliyində 30 dəqiqəyə qədər qala bilir.
Smartfonların akkumulyator həcmi “Galaxy S8” 3000 mAh, “Galaxy S8+”də isə 3500 mAh-dır. Akkumulyatorlar 8 mərhələli təhlükəsizlik yoxlamasından keçib. Həmçinin, hər iki cihaz sürətli və simsiz şarj toplama funksiyasına malikdir.
Zərif dizayn, sərhədsiz ekran, həm yüksək təhlükəsizlik, həm də inanılmaz güc - bu, sadəcə, əla bir smartfonun xüsusiyyətləri deyil, bu yaxın illərdə istehsalçıların bərabər tutulmaq istədikləri cihazın təsviridir və yaxşıların ən yaxşısını seçən insanların seçimidir. 
Sözügedən smarfonları “Baku Electronics”, “İrshad Telecom”, “Kontakt Home” və “Soliton” mağazalar şəbəkəsindən əldə etmək olar.
U.A.
www.oxu.az
"

"“WhatsApp”dan möhtəşəm yenilik – VİDEODaima yenilikləri ilə istifadəçilərinə sürpriz edən “WhatsApp” sosial şəbəkəsi möhtəşəm yenilik edib.
Oxu.Az Milli.az-a istinadən xəbər verir ki, bəzən işimiz olduğu üçün bizə gələn ismarıclara baxa bilmirik. 
Məhz buna görə artıq “WhatsApp”da sizə gələn mesajları dinləyə biləcəksiniz.
Aşağıda sizə təqdim etdiyimiz videodan ətraflı məlumat ala bilərsiniz:

U.A.
www.oxu.az
"

"Zukerberq Facebook-da qətllərin yayımı ilə mübarizə planından danışdı“Facebook”un qurucusu Mark Zukerberq  bəyan edib ki, “Facebook Live”də paylaşılan şiddət görüntülərinin qarşısını almaq üçün 3000 yeni işçi götürəcək.
Oxu.Az xəbər verir ki, bu barədə o, öz hesabında yazıb. 
Zukerberq son həftələrdə sosial şəbəkə vasitəsi ilə paylaşılan görüntülərdə və aparılan canlı yayımlarda insanların özlərinə və ya başqalarına zərər verməsinin narahatlıq verici olduğunu vurğulayıb.
O, sözügedən görüntülərin aşkarlanması və qarşısının alınması üçün 4500 nəfər artıq çalışır. 

Həmçinin onun sözlərinə görə, Facebook-da arzuolunmaz xəbərlərə dair şikayət mexanizminin sadələşdiriləcəyi də bildirilir. 
Xatırladaq ki, təxminən iki həftə əvvəl ABŞ-ın Klivlend şəhərindəki Stiven Stefens yol kənarında gedən 74 yaşlı Robert Godvini silahla vuraraq öldürüb. O, cinayəti “Facebook”un canlı yayım xidmətindən istifadə edərək paylaşıb.
N.О.
www.oxu.az
"

"“Google” “Gmail”də virusun yayılması barədə xəbərdarlıq edib“Google” şirkəti dünya üzrə bütün istifadəçilərinə “Gmail”də “Google Docs” adı ilə yayılan fişinq məktubları barədə xəbərdarlıq edib. 
Fişinq istifadəçilərin gizli məlumatlarını əldə etmək üçün istifadə olunan internet fırıldaqçılığı üsullarından biridir.
Oxu.Az Lent.az-a istinadən xəbər verir ki, “Google” bu barədə özünün “Twitter” səhifəsində məlumat verib. 
“Biz “Google Docs” şəklində ortaya çıxan fişinq mesajlarını araşdırırıq. Hər kəsə tövsiyə edirik ki, bu məktublara klik etməsinlər və onların fişinq olduğu barədə şirkətə məlumat versinlər”, - deyə xəbərdarlıqda bildirilir.
“The Verge” saytı qeyd edir ki, bəd niyyətli insanlar məktubları, ilk növbədə, tanıdıqları adamlara göndərirlər. Sonra göndərilmiş istinad üzrə keçid zamanı proqram (guya ki, “Google Docs”) istifadəçinin məktublarına və adres kitabçasına çıxış istəyir. 
Bu baş verdikdə viruslu proqramı göndərənlər istifadəçinin gizli məlumatlarını əldə edir. Virusun əsas xüsusiyyəti odur ki, “Gmail” daxilində hərəkət edir və istifadəçiləri başqa səhifələrə yönləndirmir.
“Google” istifadəçiləri fişinq istinadlarından qorumaq üçün tədbirlər gördüyünü açıqlayıb. Şirkət virusu yayanların səhifələrini silib.
U.A.
www.oxu.az
"

"“Facebook” istifadəçilərinin sayı açıqlandı “Facebook” istifadəçilərinin sayı 1,94 milyarda çatıb, 1,28 milyarda yaxın adam hər gün bu sosial şəbəkədə ünsiyyət qurur. 
Oxu.Az Life-a istinadən xəbər verir ki, müvafiq məlumat 2017-ci ilin birinci rübündə şirkətin əldə etdiyi gəlirlərə dair hesabatda dərc edilib.    
Məlumata görə, bu rəqəm keçən ilki göstəricilərdən 18 faiz artıqdır.  
“2017-ci ildə çox gözəl başlanğıc oldu. Biz güclü dünya icmasını dəstəkləyən alətlərin üzərində işi davam etdiririk”, - bunu “Facebook“” şirkətinin rəhbəri Mark Zukerberq bəyan edib. 
Həmçinin hesabatdan bir istifadəçinin 2016-cı ilin birinci rübündə gətirdiyi gəlirin 3,32 dollardan 4,23 dollara qədər artdığı məlum olur. 
KİV-in məlumatına görə, bu gün yer kürəsi əhalisinin təxminən 27 faizi “Facebook”dan istifadə edir. 
N.O.
www.oxu.az
"

"“WhatsApp”ın fəaliyyətində problemlər yaranıb – YENİLƏNİBBütün dünyada populyar “WhatsApp” messencerinin fəaliyyəti yaranmış nasazlıqdan sonra tam bərpa edilib.
Oxu.Az-ın məlumatına görə, Lent.az “vistanews.ru” saytına istinadən xəbər verir ki, xidmətdə yaranmış texniki problemlər iki saat müddətində davam edib və Rusiya, ABŞ, Avropa, Hindistan, Braziliya, Meksika və Cənubi Afrika Respublikasından olan istifadəçilərə toxunub.
“WhatsApp” rəhbərliyi texniki problemin həlli barədə qərar qəbul edib və populyar messencerin istifadəçilərindən üzrxahlıq edib. 
Şirkətin hesablamalarına görə, hazırda messencerin gündəlik olaraq təxminən 1 milyard istifadəçisi mövcuddur. 
Məlumatda xidmətin müvəqqəti söndürülməsindən söhbət gedib.
Xatırladaq ki, “WhatsApp” messenceri ABŞ-ın “Facebook” şirkətinə məxsusdur.
09:21
“WhatsApp” messencerinin Azərbaycan və dünyanın bir sıra ölkələrindəki istifadəçiləri problemlə üzləşiblər.
Oxu.Az Report-a istinadən xəbər verir ki, buna səbəb “WhatsApp”ın fəaliyyətində nasazlığın yaranması olub.
Nəticədə istifadəçilər onun xidmətlərindən yararlana bilməyiblər. Bu, sosial şəbəkələrdə geniş müzakirələrə səbəb olub. İstifadəçilər sosial şəbəkələrdə messencer fəaliyyətindən yararlana bilməmələrindən şikayət ediblər.
Nasazlıq bir neçə saat sonra aradan qaldırılıb. Lakin onun səbəbləri barəsində (yalnız messencerin rus bölməsi üzrxahlıqla kifayətlənib) hər hansı məlumat verilməyib.
Smartfonlar üçün nəzərdə tutulan “WhatsApp” istifadəçilər üçün fotoşəkillər, mətn, audio və videomesajlar, görüntülərin mübadiləsinə xidmət edir. Messencer 2009-ci ildə yaradılıb, 2014-ci ildə “Facebook” onu 21,8 milyard dollara alıb.
U.A.
www.oxu.az
"

"“Azercell”in səhmdarı “Turkcell”dən də getdi“Turkcell” səhmdarlarından “Telia Sonera” mayın 3-də investorlara 150 milyon səhm satışı həyata keçirib.
Oxu.Az “Marja”ya istinadən xəbər verir ki, “Telia Sonera”dan edilən açıqlamada satışın Skandinaviya və Baltik ölkələrindəki əməliyyatlara fokuslanma strategiyasının bir hissəsi olduğu ifadə edilib.
Satılan 150 milyon səhminin qiyməti də təxminən 520 milyon dollardır. Satışla yanaşı, Skandinaviya telekommunikasiya şirkətinin “Turkcell”də birbaşa payı 14,2%-dən 7,2%-ə geriləyir. “Telia Sonera”nın Turkcell-də dolayı olaraq da 24% payı var.
Qeyd edək ki, “Turkcell” Azərbaycanda fəaliyyət göstərən “Azercell Telekom” şirkətinin dolayı səhmdarlarından biridir.
“Turkcell” də “Telia Sonera” ilə birlikdə Fintur əməliyyatlarından çıxacaqlarını bildirmişdilər.

“Turkcell”in Azərbaycan, Qazaxıstan, Gürcüstan və Moldovadakı fəaliyyətini təmin edən “Fintur”da 41,45% payı var. Qalan 58,55% səhm isə “Telia Sonera”ya aiddir. “Telia Sonera” da “Fintur”dakı payını satacağını elan edib.
“Azercell” şirkətinin səhmdarı Türkiyənin “Azertel Telekomünikasyon Yatırım Dış Ticaret A.Ş.” şirkətidir (100%). Bu şirkət Türkiyənin “Cenay” şirkətlər qrupuna daxildir.
Sayt yazır ki, “Azertel”in nizamnamə kapitalının 51,3%-i “Fintur Holdings B.V”yə, 42,2%-i “Cenay İletisim”ə və 6,5%-i Maltanın “FA Invest” şirkətinə aiddir. Sayt qeyd edir ki, “Fintur”un dolayı yolla “Azercell”də 51,3% payı var.
U.A.
www.oxu.az
"

"Böyük texnoloji şirkətlər “Apple Watch” saatlarının dəstəklənməsini dayandırıbBir sıra iri texnoloji şirkətlər, o cümlədən “Google”, “Amazon” və “eBay” “Apple Watch” “ağıllı” saatlarında bəzi proqramların dəstəklənməsini dayandırıb.  
Oxu.Az-ın məlumatına görə, “ICTnews.az” “Planet Today” resursuna istinadən yazır ki, şirkətlərin nümayəndələri məhsulların bundan sonra “Apple” şirkətinin “ağıllı” saatlarının dəstəklənməsinin dayandırılması səbəbi barədə məlumat verməyib.
Bəzi mötəbər ekspertlərin fikrincə, buna səbəb “Apple Watch” qurğusunun işlədiyi “watchOS” əməliyyat sisteminin yeni versiyasının tezliklə təqdimatının gözlənilməsidir.
“Gələcəkdə bizim servis yenidən “Apple Watch” intellektual saatlarında işləyəcək, lakin bunun nə vaxt baş verəcəyini biz hələ ki deyə bilmərik”,- deyə “Google” şirkətinin nümayəndələri “Google Maps” servisi tərəfindən “Apple Watch” saatlarının dəstəklənməsindən imtina edilməsini şərh edərkən qeyd edib.
Digər şirkətlərin nümayəndələri məsələyə münasibət bildirməyib.
U.A.
www.oxu.az
"

"Apple gəlirin artmasına baxmayaraq iPhone satışının azaldığını bildirib2017-ci ilin ikinci maliyyə rübündə, ötən ilin analoji dövrü ilə müqayisədə iPhone satışının sayı 1,1% azalıb, amma əldə edilən gəlir artıb. 
Oxu.Az Gazet.ru-ya istinadən xəbər verir ki, bu barədə Apple şirkətinin hesabatında deyilir. 
Şirkətin ümumi gəliri bu dövr üçün 52,9 milyard dollardan ibarət olub. Keçən ilin analoji dövrü üçün şirkət 50,6 milyard dollardan ibarət idi. 
Aprelin 1-də başa çatan ikinci maliyyə rübü üçün şirkət 50,8 milyon smartfon satıb. Bir il öncə həmin dövrdə 51,2 milyon qurğu satılıb. 
Buna baxmayaraq şirkətin qurğuların satışından əldə etdiyi gəliri 1% artaraq 33,3 milyard olub, keçən il bu göstərici 32,9 milyard dollardan ibarət olub. 
Daha öncə KİV Apple şirkətinin smartfonun on illiyi münasibəti ilə iPhone-da ciddi dəyişikliklərin olacağı barədə məlumat yaymışdı. 
N.О.
www.oxu.az
"

"“Microsoft” yeni noutbuku təqdim etdi – VİDEO “Microsoft” şirkəti “Windows 10 S” əməliyyat sistemi ilə işləyən “Sufrace Laptop” noutbukunu təqdim edib.
Oxu.Az xəbər verir ki, bu barədə “The Verge” məlumat yayıb. 
Yeni noutbuku 2256x1504 ölçüsü olan 13,5 düyümlük ekrana sahibdir və “Corning Gorilla Glass” şüşəsi ilə mühafizə edilir. 
Qurğunun korpusu metaldır, klaviatura alkantradan hazırlanıb. 
Digər xarakterik cəhətlərə gəldikdə isə leptopun “Intel Core i5” və ya i7 prosessoru, 4,6 və ya 16 GQ əməliyyat yaddaşı və 128-dən 512 GB qədər əlavə yaddaşı olması məlumdur.
İstehsalçıların sözlərinə görə, noutbuk 14,5 saat müstəqil işləmə qabiliyyətinə malikdir. Noutbuk 15 iyundan satışa çıxarılacaq. 

N.О.
www.oxu.az
"

"“WhatsApp” növbəti yeniliyini təqdim etməyə hazırlaşır – FOTODünyanın ən məşhur mesajlaşma şəbəkəsi “WhatsApp” tezliklə yeni funksiyası ilə istifadəçilərini sevindirəcək.
Oxu.Az Milli.Az-a istinadən xəbər verir ki, “pinned messages” (sancaqlanmış mesajlar) adlı funskiya mesajların yerini sabitləşdirməklə bağlıdır. 
Belə ki, artıq ən çox yazışdığınız şəxsin adını “pin” edərək onun mesajlarını yuxarı çəkə bilərsiniz.
Bunu etdiyiniz təqdirdə, başqaları mesaj yazsa belə, adını seçdiyiniz şəxsin mesajı hər zaman siyahının yuxarısında olacaq.
Qeyd edək ki, artıq bu funksiyanın “beta” versiyası təqdim olunub.








U.A.
www.oxu.az
"

"Bill Qeyts artıq ən varlı ikinci adama çevrilirSon dövrlərdə kosmos turizm ilə bağlı bir çox işlər aparan “Amazon”un rəhbəri Ceff Bezos öz sərvətilə “Microsoft”un qurucusu Bill Qeytsi ötə bilər.
Oxu.Az Technote.az-a istinadən xəbər verir ki, son vaxtlar “Amazon”un hissə dəyərlərinin qalxması, “Amazon Prime” servisinin daim istifadəçi sayının çoxalmasıyla Bezos artıq 80 milyard dollar sərvətə malikdir. 
Şirkətin təkcə son rübdəki satışının dəyəri 35,7 milyarddan çoxdur. Bu göstəricilər ilə yanaşı, C.Bezosun 80 milyard dollarlıq sərvəti olduğunu da nəzərə alsaq, o zaman Qeytsin ən varlı insanların siyahısındakı ilkin pilləni itirəcəyi şübhəsizdir.
Bill Qeytsin sərvətinin hazırkı dəyəri isə 85 milyard dollara yaxındır.
U.A.
www.oxu.az
"

"İlon Mask yeni şəhəraltı tunellər layihəsini təqdim etdi – VİDEOABŞ-ın “Tesla” və “SpaceX” özəl şirkətlərinin yaradıcısı, məşhur ixtiraçı, iş adamı İlon Mask (Elon Musk) TED konfransı çərçivəsində özünün yeni şəhəraltı tunellər layihəsinin ilk videosunu təqdim edib.
Oxu.Az “Technote.az”a istinadən xəbər verir ki, sözügedən layihə şəhərlərdə olan tıxac problemini həll etmək üçün nəzərdə tutulub. 
Yeni videodan məlum olub ki, avtomobilin həmin tunellərdən birinə daxil olması üçün o, xüsusi platformaya qalxmalıdır. Daha sonra platforma şaquli şəkildə avtomobili tunelə endirəcək. Tunel daxilində avtomobil özü yox, onu tunelə endirmiş platformaya bənzər digər platforma vasitəsilə lazımi yerə çatdırılacaq. 
Avtomobili müəyyən yerə çatdıracaq platforma isə maksimum, saatda 207 km sürətlə hərəkət edə biləcək. Təyinat nöqtəsinə çatandan sonra avtomobili endirib-qaldıran platforma avtomobili tuneldən yer üzünə qaldıracaq. 
Maskın sözlərinə əsasən, tunellər şəbəkəsi minimum 30 səviyyədən ibarət olacaq. Həmin səviyyələrdə avtomobillərdən başqa sürətli “Hyperloop” vakuum kapsulları da hərəkət edə biləcəklər. 
Hal-hazırda İlon Maska məxsus “The Boring Company” şirkəti, “SpaceX”in Los-Anceles şəhərindəki ofisinin altında təqdimat üçün nəzərdə tutulmuş tunelin inşası ilə məşğuldur. 
Tunel inşasının şirkət ofisi sərhədindən çıxması üçün İlon Mask hökumətdən icazə almalıdır. 

Qeyd edək ki, Mask, tunellər barədə ilk dəfə 2016-cı ilin sonunda məlumat vermişdi. Onun sözlərinə əsasən, yollarda olan tıxaclar onu dəli edir.

U.A.
www.oxu.az
"

"“NETTY 2017”-də qeydiyyat davam edir“NETTY 2017” Azərbaycan Milli İnternet Mükafatında iştirak üçün www.netty.az saytında ərizələrin qeydiyyatı davam edir. 100-dən çox sayt, layihə və proqram artıq müsabiqədə iştirak edir. 
“NETTY”-nin Təşkilat Komitəsinin sədri Ruslan Novruzovun sözlərinə görə, ənənəvi olaraq müsabiqənin iştirakçıları arasında həm tanınmış, həm də ilk dəfə təqdim edilən layihələr var.
Mükafat ölkədə informasiya texnologiyaları bazarı tərəfindən təklif edilən xidmətlərin və həllərin bütün spektrini əhatə edir və qiymətləndirir; saytlardan tutmuş infrastruktur layihələrə qədər. “NETTY” nailiyyətləri və sahənin trendlərini nümayiş etmək üçün tanınmış platformadır.
Müsabiqə çərçivəsində aşağıdakı nominasiyalar üzrə ən yaxşı saytlar elan olunacaq:
“Azərbaycan”, “Dövlət saytı”, “Təhsil və elm”, “Mədəniyyət və incəsənət”, “Cəmiyyət”, “İnformasiya və xəbərlər”, “Servis-sayt”, “Korporativ sayt”, “Elektron ticarət sahəsində ən yaxşı layihə”, “İdman”, “Şəxsi sayt”, “Virtual münsiflər heyətinin seçimi”.
“NETTY 2017”-də “Facebook”un ən yaxşı şəxsi səhifəsi” və “Facebook”un ən yaxşı korporativ səhifəsi” yeni nominasiyalarda ərizələri qəbul olunur.
Əvvəlki kimi, müsabiqə çərçivəsində “Android”, “iOS”, “Windows” əməliyyat sistemlərində yaradılmış ən yaxşı Azərbaycan proqramları müəyyən olunur. Ənənəvi Azərbaycan bazarının əsas nailiyyətləri və yüksək texnologiyaların layihələri “İlin IT-hadisəsi” nominasiyasında elan olunacaq.
Virtual münsiflər heyətində iştirak etmək və ya yuxarıda göstərilən nominasiyalar üzrə ərizənin verilməsi üçün www.netty.az saytında qeydiyyatdan keçmək lazımdır. Xatırladırıq ki, müsabiqədə qeydiyyat 15 may 2017-ci ilə tarixədək mümkündür.
15 maydan 22 mayadək “NETTY 2017” nominantlarının müəyyən olunması üçün Ekspert Şurasının və Virtual münsiflər heyətinin səsverməsi keçəcək. 22 mayda seçilmiş nominantlara əsaslanaraq, nominasiyaların hər birində mükafatın tək qalibini müəyyən edən NETTY Akademiyası öz səsverməsinə başlayır. Göstərilən dövr çərçivəsində, həmçinin müsabiqədənkənar həvəsləndirici nominasiyalar üzrə səsvermə keçirilir.
“NETTY 2017”-nin qalibləri rəsmi olaraq təntənəli mərasimdə elan edilirlər. Müsabiqənin əsas mükafatı “NETTY heykəlciyi” - qaliblərə təntənəli surətdə təqdim edilir. Mükafatlandırma mərasimində mükafatın bütün nominantları iştirak edirlər. Mərasimin keçirilmə tarixi və yeri haqqında əlavə olaraq məlumat veriləcək.
Bu il, Nəqliyyat, Rabitə və Yüksək Texnologiyalar, Mədəniyyət və Turizm nazirliklərinin rəsmi dəstəyi ilə keçirilir. 
Mükafatın baş partnyoru “Azercell” şirkətidir. Mükafatın partnyorları: “BakuTel” sərgisi, “SmartHost.az” şirkəti, “Renley.az” internet agentliyi, “Kassir.az” layihəsi. Hüquqi dəstək “dejure.az” layihəsi tərəfindən göstərilir.
Elektron ticarət sahəsində ən yaxşı sayt nominasiyanın partnyoru “Acqalma.az” layihəsidir.

Tədbirə İnformasiya dəstəyini Infocity.az, CBC telekanalı, 1news.az, Oxu.Az, Disput.az, Salamnews.org, GameZone Baku, Autoradio.az saytları göstərir.
NETTY Azərbaycan Milli İnternet Mükafatı 2004-cü ildə təsis edilib. NETTY - Ümumdünya Şəbəkəsinin milli seqmentinin və ümumiyyətlə, İT-bazarın inkişafı məqsədilə yaradılmış informasiya texnologiyalar sahəsində  Azərbaycanın birinci peşəkar mükafatıdır. 
“NETTY” mükafatı Azərbaycanın ən yaxşı veb-layihələrini, informasiya texnologiyalar sahəsində mütərəqqi xadimləri üzə çıxarır. 
2017-ci ildə NETTY Azərbaycanın Milli İnternet Mükafatı 13-cü dəfəyə keçirilir. Partnyorluq məsələləri ilə bağlı sualları info@netty.az ünvanına göndərə bilərsiniz.
U.A.
www.oxu.az
"

"Telefondan silinən şəkilləri yenidən necə qaytarmaq olar?“iOS” platformalı telefonlarda silinən şəkillər “Recently Deleted” qovluğunda yığılıb qalsa da, “Android” platformalı telefonlarda bu funksiya yoxdur.
Oxu.Az metbuat.az-a istinadən xəbər verir ki, artıq “Android” platformalı telefonları kompüterə qoşmadan da silinən şəkilləri geri qaytarmaq mümkün olacaq.
Bunun üçün sadəcə “Playmarket”dən “Photo Recovery” tətbiqini yükləmək lazımdır.
U.A.
www.oxu.az
"

"Sədləri aş. Çərçivələrdən çıx. Yeni “Samsung S8” və “S8+” ilə sərhədsiz azadlığı hiss et. Günümüzdə hər məhsul xəttinin “tanınan” dizaynı var və çox nadir hallarda smartfon bizi təəccübləndirə bilər. Lakin yeni “Samsung Galaxy S8” və “S8+” mobil cihazlar bazarında tamamilə yeni söz və yeni trenddir.
Məsələ bundadır ki, korporasiya hazırda bazarda təqdim olunmuş smartfonlarla heç bir oxşarlığı olmayan, tamamilə yeni dizaynlı cihaz istehsal etmişdir. “Galaxy S8” və “S8+” “sərhədsiz displeyi” ilə “Samsung” bizim üfüqlərimizi genişləndirir.
İlk dəfədir ki, smartfon displeyində təsvir və şəkillərin bütün dolğunluğunu çərçivəsiz və sərhədsiz, tam hiss edə biləcəyik.
Smartfonların displeyi, korpusun ön hissəsinin, demək olar ki, 84% -ni təşkil edir.
Qövsvarı, yan tərəfləri səliqə ilə haşiyəyə alan “Infinity Display”, alüminium çərçivə sayəsində, axarı, demək olar ki, “tikişsiz” arxa panelə keçir. “Galaxy S8+” dioqanalı 6.2, “Galaxy S8” isə 5.8, hər iki smartfonun ekran icazəsi 2960x1440 pikseldir. “Galaxy S8” və “S8+” korpusunda mexaniki “Home” düyməsi ləğv olunmuşdur, səbəb isə displeyin korpus boyunca uzanmasıdır.
Ənənəvi “Back”, “Home” və “Menu” düymələri indi virtualdır və ekran üzərində yerləşdirilib, Sensorlu “Home” düyməsi isə hətta toxunuşda vibrasiya cavabı ilə də təchiz olunub. Qeyd edək ki, ekranın yuxarısında kompakt olaraq 8 meqapiksellik ön kamera, dinamik, göz skanerləri, işıqlanma və yaxınlaşma detektorları yerləşdirilib.
Bu smartfonlarda barmaq izi skaneri də mövcuddur. Bu skaner korpusun arxa tərəfində 12 meqapiksellik əsas kameranın yanında yerləşir. İndi sizin məlumatlarınız üçqat qoruma altındadır! “Nəhəng” displeyə baxmayaraq, smartfonun eni cəmi 8 mm-dir, erqonomikası sayəsində isə istifadəsi çox rahatdır.
Cihazların “incəliyi” sizi yanıltmasın, belə ki, smartfonlar Exynos8895 prosessoru ilə, 4 Qb RAM-la və 64 Qb daxili yaddaşla təchiz olunub. Əlavə olaraq, 256 Qb-ta qədər artırıla bilən yaddaş slotu da nəzərdə tutulub.
Bu gün (28 aprel), öncədən sifariş üçün müraciətlərin axırıncı günüdür. Öncədən sifariş etməklə, siz unikal təklifdən yararlanmış olursunuz. Bu o deməkdir ki, siz smartfonunuzu rəsmi satış tarixindən bir həftə əvvəl yəni aprel ayının 29-da əldə etməklə bərabər, həmçinin, 128 Qb MicroSD kartını hədiyyə olaraq qazanmış olursunuz. Qeyd edək ki, rəsmi satış may ayının 5-dən həyata keçiriləcək.
U.A.
www.oxu.az
"

"“Google Play”dəki virus milyonlarla istifadəçiyə ziyan vurduOyunlar üçün nəzərdə tutulmuş əlavədə gizlənən virus 2 milyon “Google Play” istifadəçisinə ziyan vurub.
Oxu.Az Lent.az-a istinadən xəbər verir ki, belə bir məlumatı “Check Point Software Technologies” şirkəti yayıb.    
Virus “Android” əməliyyat sistemi altında işləyən cihazlara hücum edib. 40-dan artıq əlavədə gizlənən təhlükəli proqram “FalseGuide” adlandırılıb. Onu istifadəçilər silə bilmir. Belə ziyanverici proqramın vasitəsilə cinayətkarlar cihaza daxil olur, DDoS hücumlar edərək qorunan şəbəkəyə çıxış əldə edirlər. 
Hazırkı dövrdə “Google Play”də daha 5 ədəd viruslu əlavə aşkar olunub. Bunun əsasında mütəxəssislər bildirirlər ki, zərərvericilər öz fəaliyyətlərinə son qoymurlar.
U.A.
www.oxu.az
"

"“iPhone 8”in konseptual videosu yayılıbİnternetdə bu ilin payızında təqdim olunacaq “iPhone 8” smartfonunun konseptual videosu yayılıb. 
Oxu.Az-ın İKT.lent.az-a istinadən xəbərinə görə, video Thiago M Duarte və Ran Avni adlı dizaynerlər tərəfindən hazırlanıb.
Video hazırlanarkən hələ istehsal olunmamış yeni smartfon haqqında indiyədək yayılan məlumatlar nəzərə alınıb. 
Nümayiş etdirilən smartfon görünməz ön kamera və şüşə korpusa malikdir. 
Video smartfonun əsas üstünlüklərindən biri olacağı gözlənilən “OLED-displey” haqda da təsəvvür yaradır.

S.B.
www.oxu.az
"

"Azərbaycanda bu saytlara giriş qadağan olunurAzərbaycanda bir neçə media qurumunun saytının bloklanması üçün məhkəməyə müraciət olunub.
Oxu.Az-ın Qafqazinfo-ya istinadən verdiyi xəbərə görə, bu barədə hüquqşünas Xalid Ağaliyev məlumat verib. 
O bildirib ki, Nəqliyyat Rabitə və Yüksək Texnologiyalar Nazirliyi yanında Elektron Təhlükəsizlik Mərkəzi Azadlıq qəzetinin azadlıq.info, Azadlıq radiosunun azadlıq.org, azərbaycansaatı.com, Meydan.tv saytlarını, “Turan” telekanalı (Turan TV) və “Azərbaycan saatı” teleproqramlarının bloklanması ilə bağlı Səbail Rayon Məhkəməsinə müraciət edib.
Məhkəmə prosesi aprelin 27-si saat 11:20-də başlayacaq.
S.B.
www.oxu.az
"

"“NETTY 2017”: “İlin IT-hadisəsi” nominasiyasının birinci iştirakçılarıƏnənəvi olaraq “NETTY 2017” milli internet mükafatında “İlin IT-hadisəsi” nominasiyasında iştirak edəcək layihələrlə oxucuları tanış etməyə başlayırıq. Bu mükafat 2009-cu ildən başlayaraq yüksək texnologiyaların Azərbaycan bazarının əsas nailiyyətlərini qeyd edir və “NETTY” mükafatı çərçivəsində təqdim edilir.
Oxu.Az xəbər verir ki, son illər bu nominasiyada iştirak edən iddiaçılar “Infocity” jurnalı ilə birgə müəyyən edilir.
“Azexport.az” şirkəti: Azərbaycan mənşəli mallarının xarici və daxili bazarlarda satışı üçün layihə platformasının reallaşdırılması
Layihə Azərbaycan şirkətlərinə öz məhsullarını, həm Azərbaycan daxilində, həm də xaricdə satmaq imkanı yaradır. Portalın yeniliyi ondan ibarətdir ki, onun başqa tanınmış beynəlxalq portallarla (portalda təqdim edilmiş mallar) inteqrasiyasının hesabına daha geniş auditoriyaya ani giriş imkanı istifadəçiyə verilir. Portala həmçinin elektron ticarətin sərbəst aparılması üçün bütün lazımi vasitələr inteqrasiya edilib. Bundan başqa portal Azərbaycan şirkətləri üçün rahat B2B informasiya bazasıdır.  
“Microsoft Azerbaijan” şirkəti: Azərbaycan üzrə “Microsoft” korporasiyasının milli planı
Azərbaycan üzrə “Microsoft”un milli planı, “Azərbaycan 2020: gələcəyə baxış” Konsepsiyasına uyğun olaraq hazırlanıb, “Bakutel - 2016” sərgisində təqdim edilib. “Microsoft”un milli planının əsas komponentləri ölkədə innovasiya sektorunun inkişafını, müəssisələrinın iqtisadi effektivliyinin artımı və təhsil sisteminin transformasiyasını özündə ehtiva edir.
IBM şirkəti: Azərbaycan Respublikasının Dövlət Neft Şirkəti (SOCAR) ilə strateji əməkdaşlıq haqqında memorandumun imzalanması 
SOCAR və IBM şirkətinin arasında strateji əməkdaşlıq haqqında memorandum, IBM-in qlobal innovasiyalarının istifadəsini nəzərdə tutur. Rəqəmli innovasiyalara və transformasiyalara investisiya, neft çıxartma sahəsində “Watson” süni intellekt əsasında əməkdaşlıq, yüksək ixtisaslı işçi heyət üçün yeni iş yerlərinin açılması, elmi araşdırmaların aparılması, Bakı Ali Neft Məktəbində tədris və praktik proqramların təşkili.
Azərbaycan Respublikasının Nəqliyyat, Rabitə və Yüksək Texnologiyalar Nazirliyinin Bakı Telefon Rabitəsi İstehsalat Birliyi və “Huawei” şirkəti: Bakının bir sıra ictimai yerlərində pulsuz “Wi-Fi” xidməti 
Azərbaycan Respublikasının Nəqliyyat, Rabitə və Yüksək Texnologiyalar Nazirliyinin Bakı Telefon Rabitəsi İstehsalat Birliyi 2017-ci ilin mart ayında Bakının bir sıra ictimai yerlərində pulsuz “Wi-Fi” xidmətini təqdim etdi. Dənizkənarı Milli Park və Dövlət Bayrağı Meydanının ərazisində operator tərəfindən 122 simsiz “Wi-Fi” giriş nöqtəsi qurulub. Bu, eyni zamanda təxminən 8000 istifadəçiyə xidmət göstərməyə imkan verir. “Huawei” şirkəti bu ərazilərdə telekommunikasiya avadanlığının təchizatçısı kimi çıxış edir. Yaxın vaxtlarda ictimai “Wi-Fi” şəbəkəsinin Heydər Əliyev Mərkəzinin və “Ağ şəhər”in ərazisində genişləndirilməsi planlaşdırılır.
“Azərpoçt” MMC: Yeni vətəndaşlara xidmət mərkəzi “Şəbəkə”
Azərbaycanın poçt rabitəsinin operatoru “Azərpoçt” MMC Bakıda, Mərkəzi poçt şöbəsinin binasında “Bir pəncərə” prinsipi əsasında işləyən “Şəbəkə” adlı yeni vətəndaşlara xidmət mərkəzini açdı. Vətəndaşlar poçt və maliyyə əməliyyatları ilə bağlı məsələlər, o cümlədən stasionar telefoniyaya qoşulması ilə, telefon nömrəsinin yenidən rəsmiləşdirilməsi ilə, aviabiletlərin alınması ilə və başqa xidmətlərlə bağlı mərkəzə müraciət edə bilərlər. MMC Bakıda beş “Şəbəkə” tipli mərkəzinin istismara verilməsi  planlaşdırır. 
AzInTelecom MMC:
Azərbaycan Respublikasının Nəqliyyat, Rabitə və Yüksək Texnologiyalar Nazirliyinin Regional Data və Beynəlxalq Kommutasiya Mərkəzinin istismara verilməsi 
Müasir dünya standartlarına cavab verən yeni Data mərkəz TIER III-in beynəlxalq sertifikatına layiq görülmüşdür. Qorunan obyekt statusuna malik olan Data-mərkəz dövlət və regional səviyyəsində kompleks IT-xidmətləri, ən yeni texniki göstəricilərə malik olan baza əsasında müştərilərə individual həllər təklif edir. Məlumat mərkəzinin çoxsaylı üstünlüklərinə aiddir: fasiləsiz iş rejimində informasiyanın təhlükəsizliyinə nəzarətinin tam təminatı, şirkətlərin konkret tələblərinə cavab verən və zəruri olduqda infrastrukturun, həmçinin optimallaşdırılmış şəbəkələrin  əldə olunmasında imkan verən ayrılmış virtual serverlərin yaradılması.
Data mərkəz, həmçinin beynəlxalq trafik və sertifikatlaşdırma ilə bağlı buludlu IT- həlləri və başqa xidmətləri təklif edir. Yeni Data mərkəz bizim respublikamızda informasiya-kommunikasiya texnologiyalar sahəsinin inkişafını sürətləndirəcək, həmçinin qlobal informasiya məkanına ölkənin informasiya sistemlərinin inteqrasiyasını, innovasiyalar üçün şərait yaradacaq, o cümlədən dövlət və özəl sektorlarda zəmanəmizin ən müasir texnologiyası hesab olunan bulud texnologiyalarının tətbiqinə təkan verəcək.
“STEP IT Academy Azerbaijan”: Bakıda Kompüter Akademiyasının açılışı
STEP IT Academy – bu, kompüter təhsilində ixtisaslaşan beynəlxalq təhsil müəssisəsidir,  onun filialı Bakıda keçən il fəaliyyətə başlayıb. Fəaliyyətinin bir neçə ayı ərzində Akademiya 650-dən artıq tələbəyə peşəkar kompüter təhsilini verir. Akademiya ölkənin IT-infrastrukturunda əsl rəqabət və canlanma yaratdı və onun tərəfindən həyata keçirilən Beynəlxalq “Qızıl Bayt” çempionatın regional mərhələsində qələbə qazanmış Akademiyanın şagirdləri, daha sonda 2017-ci ilin aprelində Kiyevdə keçirilmiş final tədbirdə mükafat yerləri tutdular.
“Eurodeign şirkəti”: IV İslam Həmrəyliyi Oyunlarının İT-infrastrukturunun yaradılması üzrə layihə
Azərbaycanda 2017-ci ilin mayın 12-dən mayın 22-dək keçiriləcək, IV İslam Həmrəyliyi Oyunları çərçivəsində “Eurodeign” şirkəti yarışların ən yüksək səviyyədə keçirilməsinin təmin edilməsi üçün effektiv, etibarlı və təhlükəsiz rəqəmsal mühitini yaratmağı bacardı. Baku 2015 Birinci Avropa oyunlarının IT-infrastrukturunun yaradılması üzrə layihənin reallaşdırmasında böyük təcrübəni əldə etmiş “Eurodeign” şirkəti idman meydançalarını və call-mərkəzlərini təhlükəsizliyin son standartlarına əsasən qorunan simsiz şəbəkə ilə təchiz etdi, həmçinin daxili istifadə üçün 20-dən çox mobil proqram yaratdı. Bundan başqa IV İslam Həmrəyliyi Oyunlarının rəsmi saytını yaratdı.
“NETTY 2017”-də iştirak etmək üçün ərizələrin qəbulu davam edir. Nominasiyada yalnız o layihələr və proqramlar iştirak edə bilər ki, onların reallaşdırılması 2016-cı ilin əvvəlindən 2017-ci ilin may ayınadək başlanmış və ya başa çatmışdır. Ərizələr layihə və ya proqramlarının həm sifarişçiləri, həm də icraçıları tərəfindən (qarşılıqlı razılaşma əsasında yalnız bir şəxs adından) verilə bilər. “NETTY 2017” çərçivəsində “İlin IT-hadisəsi” mükafatının nominantları haqqında bütün informasiya www.infocity.az, www.netty.az və www.itaward.az saytlarında, həmçinin nominantların şort-listinin elan edilənədək və “NETTY 2017”-nin final mərasiminin keçirilməsinə qədər sosial şəbəkələrdə daim dərc ediləcək.  
Müsabiqənin tələblərinə uyğun olan şirkətlər magazine@infocity.az və ya info@netty.az elektron ünvanlarına öz proqramları haqqında daha ətraflı məlumatı göndərə və ya mükafatın saytında müvafiq formanı doldura bilərlər. Təqdim edilən informasiyanın ümumi həcmi standart şriftlə doldurulmuş bir informasiya səhifəsini keçməməlidir. Xatırladırıq ki, ərizələrin qəbulu 30 apreldə başa çatır.
A.S.
www.oxu.az
"

"“İphone 8” modelinin ilk fotoları yayıldı“İphone 8” modelinin prototipinin ilk real fotoları sosial şəbəkədə yayıldı.
Oxu.Az Ölkə.Az-a istinadən xəbər verir ki, telefonun cilalanmış polad şəbəkəsi var və arxa paneli şüşədən hazırlanıb.
Yeni modeldə barmaq izini oxuyan skaner yoxdur. Modul ikiqat kamera ilə təchiz edilib. Kameraların obyektivləri bir-birinin üstünə yerləşdirilib.
“Touch İD” skaneri yerinə çox güman ki, üz cizgilərini SD skan edən funksiya yerləşdiriləcək. Dizayn cəhətdən yeni model “İphone 4” modelinə bənzəyir.
Yeni “İphone 8” modelinin fotolarını “Tvitter” sosial şəbəkəsində Bencamin Geskin paylaşıb.











U.A.
www.oxu.az
"

"Azərbaycanda bu telekanalların yayımı dayandırıldı – SİYAHIRusiyanın məşhur TNT və TNT4 kanallarının yayımı Azərbaycanda məhdudlaşdırılıb. Hər iki kanal 25 aprel tarixinə qədər KATV kabel televiziyasının yayımından çıxarılıb. Sözügedən kanalların yerinə türk kanalları daxil edilib.
Oxu.Az xəbər verir ki, KATV-nin müştəri xidmətlərindən baku.ws-ə bildirilib ki, kanalların yayımının dayandırılıması 24 aprel ermənilərin qondarma “soyqırım” günü ilə əlaqədardır.
Belə ki, sözügedən kanallarda “soyqırım” ilə bağlı verilişlərin yayımlanması və təbliğatı səbəbi ilə KATV həmin kanalların 25 aprel tarixinə qədər yayımını məhdudlaşdırıb.
A.M.
www.oxu.az
"

"Loqin və parol oğurlayan virus aşkarlandı – XƏBƏRDARLIQ“Doktor Veb” antivirus şirkəti populyar brauzerlərdən loqin və parolları oğurlayan və təhlükəli faylları yükləyən çoxfunksiyalı “Trojan.DownLoader23.60762” virusu barədə xəbərdarlıq edib.
Oxu.Az “ICTnews”a istinadən xəbər verir ki, “Windows” sistemi ilə işləyən kompüterləri yoluxduran virus qurğuya başqa proqramları quraşdırır, həmçinin müxtəlif xidmətlər üzrə hesabların məlumatlarını oğurlayır və müxtəlif saytların səhifələrində daxil edilən məlumatları ələ keçirir.
“Trojan.DownLoader23.60762” virusu məxfi informasiyasını oğurlamaq üçün “Windows” bələdçisinin prosesinə, həmçinin “Microsoft Internet Explorer”, “Mozilla Firefox” və “Google Chrome” brauzerlərinin proseslərinə qoşulur.
U.A.
www.oxu.az
"

"Sizə belə SMS gəlsə diqqətli olun – VİDEOSon vaxtlar mobil telefon dələduzlarının sayı artıb.
Oxu.Az Xəzər TV-yə istinadən xəbər verir ki, əvvəl tanımadığınz bir nömrədən sizin balansınıza hər hansı bir məbləğin yüklənməsi ilə bağlı mesaj gəlir. Sonra isə bir nəfər zəng edərək səhvən sizin balansınıza pul yüklədiyini deyib pulu qaytarmağı xahiş edir. Əslində isə heç bir pul filan yüklənmir.
Bunun fırıldaq olduğu üzə çıxandan sonra isə nömrənin sahibi telefonu söndürüb və zənglərə cavab verməyib. Burada əsas diqqət yetirilməli məqam odur ki, əgər balansınıza məbləğ yüklənirsə, gələn mesaj hansısa bir şəxsdən yox, mobil operatorlardan gəlməlidir. Digər tərəfdən, dərhal balansınızı yoxlayaraq bunun fırıldaq olub-olmadığını da müəyyənləşdirə bilərsiz.
Dələduzluğun qurbanı olan şəxslər isə öz hüquqlarını bərpa edə bilər. Çünki həmin əməli törətmiş şəxslər barəsində qanunvericilikdə məsuliyyət nəzərdə tutulur.
Əgər dəymiş zərər 100 manatdan artıq olarsa, bu zaman bunu törədən şəxsi 100 manatdan 700 manatdək cərimə, yaxud 2 ilədək azadlıqdan məhrum etmə cəzası gözləyir.

A.M.
www.oxu.az
"

"Abonentden “Azercell”ə sərt ittihamlar – FOTOÖlkənin ən böyük mobil operatoru “Azercell”in göstərdiyi xidmət səviyyəsi daha bir müştərinin narazılığına səbəb olub.
Oxu.Az xəbər verir ki, bu barədə həmin operatorun xidmətlərindən istifadə edən xanım “Facebook” səhifəsində yazıb. 
O deyib ki, artıq 5-ci dəfədir bütün xidmətlərdən imtina etməyini tələb edib: 
“Buna baxmayaraq, balansımdan dayanmadan bir qəpik çıxılır. Mobil operator müştərinin bir qəpiyinə göz dikib”, - deyə abonent yazıb. 
Abonent deyib ki, o məsələ ilə bağlı “Azercell”in müştəri xidmətlərinə zəng etdiyini və balansından nə üçün pul çıxıldığını soruşub:
“Müştəri xidmətlərindən isə dedilər ki, ola bilər ki, sizin mobil internetiniz açıq olub və oradan sərfiyyat yaranıb.
Daha sonra məni digər şöbələr ilə əlaqə saxlamağı məsləhət gördülər. “Azercell” bundan əvvəl də məni xəbərim olmadan hava və valyuta xidmətlərinə qoşub balansımdan pul çıxmışdı”, - deyə müştəri bildirib. 
Şirkət müştərinin şikayəti ilə bağlı Oxu.Az-ın sorğusunu cavablandırıb. “Azercell”in cavab məktubunu olduğu kimi təqdim edirik:
“Sizin “Azercell Telekom” MMC-yə 21.04.2017-ci il tarixində daxil olan müraciətinizlə əlaqədar bildiririk ki, müvafiq məsələ ilə əlaqədar olaraq “Facebook” fan səhifəsində əməkdaşlarımız tərəfindən ətraflı izahat təqdim ediblər və bundan sonra narazılıq olduğuna dair məlumat daxil olmayıb.
Eyni zamanda diqqətinizə çatdırırıq ki, məlumatda əks olunan mülahizələr əsasız, qərəzli və ictimaiyyət qarşısında şirkətimizin işgüzar nüfuzuna xələl gətirmək məqsədini daşıyır. 
Müvafiq məzmunlu, əsasız ifadələr ilə bağlı şərh verilməsini yersiz hesab edirik. Hesab edirik ki, bu qəbildən olan məlumat dərc edilməzdən öncə məsələni diqqətlə araşdırmalı, mühüm əhəmiyyət kəsb edən və yanlış işlədilməsi halında haqqında bəhs edilən şəxslərin işgüzar nüfuzuna xələl gətirə biləcək yazıları yaymaqdan çəkinilməldir ki, oxucunu çaşdıran ifadələrdən istifadə edilməsinə şərait yaradılmasın. 
“Azercell Telekom” MMC tərəfindən təqdim edilən xidmətlərdən istifadə zamanı, istifadə müəyyən həcmə çatdıqda abunəçiyə xəbərdarlıq ediləcəyinə dair öhdəlik götürülməmişdir. Abunəçilər isə nömrələrinin balanslarına kifayət qədər şəffaf formada, müxtəlif xidmətlər vasitəsi ilə nəzarət etmək imkanına malikdirlər.
Abunəçilərə nömrədən zənglər həyata keçirərkən, SMS sorğular göndərərkən diqqətli olmağı, müvafiq xidmətdən istifadə qaydaları və tarifləri ilə əvvəlcədən tanış olmağı, istifadə etmək istənilən xidmətin yığım qaydalarına dəqiq riayət etmək tövsiyə edilir. 
Abunəçilər “Azercell Telekom” MMC tərəfindən təqdim edilən xidmətlər, tariflər və keçirilən kampaniyalar barədə ətraflı məlumatları rəsmi internet səhifəmizdən (www.azercell.com), həmçinin Müştəri Xidmətlərinə (MX ofisləri, həftənin 7 günü 24 saat ərzində fəaliyyət göstərən Telefon Mərkəzi - SimSim abunəçiləri (012) 4904949\2002, Fakturalı xətt abunəçiləri (012) 4905252\6565, e- poçt: customercare@azercell.com; musterixidmetleri@azercell.com, o cümlədən online müştəri xidmətləri) müraciət etməklə əldə etmək imkanına malikdirlər. 
Hər hansı abunəçinin, 3-cü şəxsin müraciətinə baxılamaması, vaxtında cavablanmamağı, süründürməçiliyə yol verilməsi ilə bağlı, o cümlədən nömrədən göstərilməmiş xidmətə görə məbləğ silinməsi ilə bağlı irad və qeydlər isə həqiqətə uyğun deyil və əgər belə hala yol verilməsi faktları mövcuddursa aidiyyəti üzrə baxılması, araşdırılaraq cavablandırılması və müvafiq tədbirlər görülməsi üçün “Azercell Telekom” MMC-yə təqdim etməyinizi xahiş edirik”.



U.A.
www.oxu.az
"

"İlon Mask: İnsan beynini dörd il ərzində kompüter ilə əlaqələndirmək mümkün olacaq İlon Mask “Neuralink Corp” şirkətinin növbəti iddialı layihəsindən danışıb: şirkət insan beyninə bir mikron ölçüsündə çipləri yerləşdirən texnologiyanı təqdim etməyə hazırlaşır. Bu texnologiyanın yardımı ilə insan beynini kompüter ilə əlaqələndirmək mümkün olacaq. 
Oxu.Az bu barədə “Reutersə” istinadən xəbər verir.   
İlon Maskın sözlərinə görə, birinci mərhələdə “Neuralink Corp” beyin travması, insult və xərçəng xəstəliklərindən əziyyət çəkən xəstələrə yardım etmək üçün bazara yeni texnologiyanı çıxarmağı planlaşdırır. Buna təxminən dörd il sonra nail olmaq mümkündür, İ.Mask bu barədə “Wait But Why” nəşrinə danışıb. 
Sağlam insanın beynini kompüter ilə əlaqələndirən texnologiyanın tətbiqi İlon Maskın fikrincə, səkkiz ildən on ilə qədər çəkə bilər. 
“Konsepsiyadan danışarkən, bu, telepatiyadır. Beləliklə də insanlar da bir-biri ilə bağlı ola bilərlər”, - İlon Mask bildirib. 
İnsanların kiborqlara çevrilməsinə dair ilk dəfə İlon Mask bu ilin fevralında Dubayda “World Government Summit” sammitində bildirib. 
“Neuralink” şirkəti Kaliforniyada, tibbi tədqiqatlar ilə məşğul olan şirkət kimi qeydiyyatdan keçirilib. 
N.O.
www.oxu.az
"

"“Apple”ın yeni ofisindən son görüntülər – VİDEOİnternetdə ABŞ-ın “Apple” korporasiyasının inşaatı başa çatmaqda olan ofis kompleksinin yeni görüntüləri yayılıb.
Oxu.Az-ın  İKT.lent.az-a istinadən xəbərinə görə, video “YouTube”dakı “Duncan Sinfield” kanalında yerləşdirilib.
“Apple Campus 2”-də tikinti, demək olar ki, sona yetib. Binanın perimetri üzrə şüşə panellərin, eləcə də binanın damında günəş panellərinin quraşdırılması yekunlaşıb. Hazırda binanın içərisində işlər davam edir, mebellər yerləşdirilir. Paralel olaraq ofis kompleksinin çevrəsində abadlaşdırma işləri aparılır.
Qeyd edək ki, nəhəng ofis Kaliforniyanın San Xose şəhərində tikilib. Yaxın aylarda kampusun açılışı gözlənilir.

N.O.
www.oxu.az
"

"“Galaxy S8” almaq üçün 5 səbəb“Galaxy S8” və “S8+” smartfonlarının Azərbaycan ərazisində rəsmi satışın başlanmasına bir neçə gün qalıb. Öncədən sifariş kampaniyası davam edir, flaqmanlara maraq olduqca yüksəkdir. Səbəb yeni smartfonların çərçivəsiz displeyi və mükəmməl dizaynıdır. Yeni flaqman olduqca maraqlı alınıb, aşağıda göstərilən beş səbəb isə “Galaxy S8”-in hazırda ən yaxşı smartfon olmasını izah edir.
1) Sərhədsiz displey.
Yeni texnologiya ilə displey çərçivələrdən tamamilə azad olunub. Film və videoları izləyərkən və ya oyun oynayarkən, siz özünüzü qıraqdan izləyici kimi deyil, birbaşa iştirakçı kimi hiss edəcəksiniz. Yeni 18.5:9 nisbəti və “SuperAMOLED” displey, parlaq və canlı rəngləri olduğu kimi çatdıracaq.
2) Dizayn.
Simmetrik, dairəvi künclər və şüşə ilə örtülmüş, metaldan hazırlanmış korpus. Flaqman, premium sözünün canlı görünüşüdür. Displeyin ölçülərinin artmasına baxmayaraq (5.8` - Galaxy S8, 6.2` - Galaxy S8+), smartfonlar rahatlıqla bir əlinizdə yerləşir. Səbəb – displeyin, korpusun ön hissəsinin 83,6% təşkil etməsidir.
3) Təhlükəsizlik.
Ən əsas məqam - göz skaneridir. On səkkiz aya qədər formalaşan gözün unikal rəsmi, ömrün sonuna qədər dəyişilməz olaraq qalır. Hər bir insanın gözünün rəsmi o qədər unikaldır ki, hətta əkizlərdə belə fərqlənir. Həmçinin “Galaxy S8” və “S8+” Üzdən tanıma və Barmaq izi skaneri kimi təhlükəsizlik vasitələri ilə təchiz olunub.
4) Kamera.
12 meqapiksellik əsas kamera, “Dual Pixel” və “Multi-Frame” texnologiyalarına malikdir. “Multi-Frame” texnologiyası, ard-arda bir neçə kadr çəkib onları vahid bir şəkildə toplayır, nəticədə, hətta zəif işıqlı şəraitdə və ya obyekt hərəkətdə olanda şəkilin parlaq və aydın olmasını təmin edir.
“Galaxy” smartfonlarında ilk dəfə olaraq, ön kamera smart-avtofokusa malikdir, üz tanıma funksiyası ilə birlikdə siz və sizin dostlarınızın mükəmməl selfiləri alınacaq. Kameranın tətbiqində filtr, stiker və effektlər tapacaqsınız, bu, o deməkdir ki, artıq əlavə tətbiqlər yükləməyə ehtiyac qalmayacaq.
5) İstifadə rahatlığı.
Yuxarıda göstərilənlərdən əlavə, smartfon rahat istifadə üçün bütün lazımlı funksiyalar ilə təchiz olunub. “Galaxy S8” və “S8+” “IP68” sertifikasiyasından keçib (30 dəqiqə ərzində, 1,5 m suyun dərinliyində qala bilər və tozdan qorunub).
Dünyada ilk dəfə olaraq, smartfonda 10 nm prosessordan istifadə olunub. 8 nüvəli “Exynos8895”, ötən nəslə nisbətən 10% daha sürətlidir və akkumulyatorun enerjisindən 20% daha az istifadə edir.
Smartfonlarla birlikdə yüksək keyfiyyətli, ikixəttli AKG qulaqcıqları da təqdim olunacaq. 32 bit səsə malik olan “Galaxy S8” və “S8+” “Hi-Fi” audio-pleyerlərə xas olan zəngin səs ilə musiqi sevərlər üçün əla bir tapıntı olacaq. Operativ yaddaş 4 Gb, daxili yaddaş isə 64 Gb təşkil edir. Həmçinin 256 Gb qədər “MicroSD” kartla, yaddaşı artırma imkanı var.
Yeni flaqmanı almaq üçün əsas səbəbləri oxudunuz, lakin siz bu smartfonu yalnız işlədəndən sonra, onun nə qədər innovativ olduğunu başa düşəcəksiniz. Nəzərinizə çatdıraq ki, öncədən sifariş edərək siz bu smatfonun ilk sahiblərindən ola və hədiyyə olaraq 128 Gb “MicroSD” kart qazana bilərsiniz. 
U.A.
www.oxu.az
"

"Azərbaycanda kabel televiziyaları ilə bağlı yenilik tətbiq olunacaqKabel şəbəkəsi yayımçıları üçün bəzi proqramların yayımı məcburiləşdirilir.Azərbaycanda kabel şəbəkəsi yayımçısı dövlət ehtiyacları məqsədi ilə icra hakimiyyəti orqanının yaratdığı qurum tərəfindən teleradio yayımı üçün lisenziya verilmiş yayımçıların proqramlarını ödənişsiz yayımlamağa borcludur.
Oxu.Az Report-a istinadən xəbər verir ki, bu, yeni hazırlanan “Kabel şəbəkəsi yayımı haqqında” qanun layihəsində əksini tapıb.
Qanun layihəsində qeyd olunub ki, müvafiq icra hakimiyyəti orqanının yaratdığı qurumun razılığı olmadan abonentin yaşayış və qeyri-yaşayış sahələrində kabel şəbəkəsinə teleradio proqramlarında monitorinq məqsədilə hər hansı müdaxilə qadağandır.
Qanun layihəsi Milli Məclisdə müzakirəyə çıxarılacaq.
Z.Q
www.oxu.az
"

"“Facebook” eşitmə problemi olanlara dəri ilə “eşitməyi” öyrədəcək“Facebook”un bölmələrindən biri eşitmə qabiliyyətindən məhrum olan insanlara səsləri dərinin köməyi ilə tanımağa imkan verəcək. 
Oxu.Az xəbər verir ki, bu barədə “TechCrunch” məlumat yayıb. 
Yeniliklər bölməsinin rəhbəri Regina Duqanın sözlərinə görə, mütəxəssislər cihaz və proqram həlləri üzərində çalışırlar. Bu cihaz və proqramların yardımı ilə insanları əhatə edən səslərin titrəşimə çevirəcək, bu titrəşimləri isə dəri vasitəsilə “oxumaq” mümkün olacaq. Cihazın yaratdığı müəyyən tezliklər eşitmə orqanlarının yardımı olmadan beyin tərəfindən qəbul ediləcək. 
Duqan bunu qulaqda olan ilbiz ilə müqayisə edib. Onun fikrincə, bu qəbildən olan texnologiyaları Brayl şriftinin tətbiqi ilə müqayisə etmək olar. 
İlkin kütləvi nümayiş zamanı cihaz 10 sözü impulsa çevirə bilib. Təcrübədə iştirak edən şəxs nümayiş etdirilən bütün sözləri eşidə bilib. 
N.О.
www.oxu.az
"

"“Facebook” yeni nəsil kamerasını təqdim etdiABŞ-ın “Facebook” korporasiyası rəsmi olaraq özünün 360 dərəcəli “Surround 360” ikinci nəsil kameralarının istifadəyə verildiyini bəyan edib.
Oxu.Az-ın İKT.lent.az-a istinadən verdiyi məlumata görə, təqdimat F8 konfransının gedişində baş tutub. Bildirilir ki, yenilik kütləvi satış üçün nəzərdə tutulub.  
Məlum olub ki, alıcılar üçün cihazın iki versiyası - 6 və 24 kameralı cihazlar əlçatan olacaq.
Cihazlar 8K genişlənməsi olan videolar çəkməyə icazə verəcək. Sonradan çəkilmiş videolara əlavələr edib onları tam olaraq VR fəzaya çevirmək mümkün olacaq. Həmçinin digər redaktorların köməyi ilə videolara redaktə etmək imkanları da olacaq. 
Qeyd edək ki, “Surround 360” satışlarına 2017-ci ilin sonunda start veriləcək.
Z.Q.
www.oxu.az
"

"“Facebook”da materiallardan şikayət proseduru sadələşdirilir“Facebook” şirkəti eyniadlı sosial şəbəkədə yerləşdirilən materiallar və nəşrlərdən şikayət prosedurunu sadələşdirmək niyyətindədir.
Oxu.Az lent.az-a istinadən xəbər verir ki, bu barədə şirkətin qlobal əməliyyatlar üzrə vitse-prezidenti Castin Osofski bəyanat yayıb.
Onun sözlərinə görə, buna səbəb ABŞ-ın Klivlend şəhərində sevgilisi ilə dalaşan 37 yaşlı Stefen Stevensin 74 yaşlı kişini “Facebook”un canlı yayımında qətlə yetirməsidir. Bu hadisədən sonra “Facebook” rəhbərliyi standartlardan kənar video və materiallardan şikayət etmək imkanını sadələşdirməyi qərara alıb. Hazırda şirkətin mütəxəssisləri bu istiqamətdə çalışırlar.
N.O.
www.oxu.az
"

"“Instagram”dan möhtəşəm yenilik“F8” konfransında çıxış edən “Facebook” sosial şəbəkəsinin yaradıcısı Mark Zukerberq “Instagram”a offlayn versiyanın əlavə ediləcəyini açıqlayıb.
Oxu.Az “Technote”yə istinadən xəbər verir ki, yeni xüsusiyyət ilə istifadəçilər internet bağlantısı olmadıqda belə tətbiqi istifadə edə biləcək və hazırkı məzmun, profil və bildirişləri görə biləcəklər.
Bəyənmə, izləmə və şərh yazmaq kimi əsas xüsusiyyətlər də offlayn versiyada istifadə ediləcək.
İnternet qoşulması yox ikən edilən bütün bu əməliyyatlar offlayn olaraq qeyd ediləcək və internetə qoşulduğu anda avtomatik olaraq yenilənəcək.
Hələlik, sadəcə, “Instagram”ın “Android” tətbiqindəki beta istifadəçiləri tərəfindən istifadə edilə bilən offlayn modu qarşıdakı aylarda hər kəs üçün istifadəyə təqdim ediləcək.
U.A.
www.oxu.az
"

"Saxta profillər baha başa gələcəkAzərbaycanda internet informasiya ehtiyatında saxta istifadəçi adlar, profil və ya hesablardan istifadə edərək böhtan atma və ya təhqir etməyə görə cərimələrin məbləği artırılır.
Oxu.Az-ın Trend-ə istinadən məlumatına görə, Cinayət Məcəlləsinə bununla bağlı dəyişikliklər təklif edilir.
Təklif edilən yeni layihəyə görə, internet informasiya ehtiyatında saxta istifadəçi adlar, profil və ya hesablardan istifadə edərək kütləvi nümayiş etdirməklə böhtan atma və ya təhqir etməyə görə 1000 manatdan 2000 manatadək (hazırda 1000 manatdan 1500 manatadək) miqdarda cərimə və ya üç yüz altmış saatdan dörd yüz səksən saatadək müddətə ictimai işlər və ya iki ilədək müddətə islah işləri və ya bir ilədək müddətə azadlıqdan məhrum etmə ilə cəzalandırılmaq nəzərdə tutulur.
Digər dəyişikliyə görə, təhqir, yəni kütləvi çıxışlarda, kütləvi nümayiş etdirilən əsərdə, kütləvi informasiya vasitəsində və ya kütləvi nümayiş etdirildiyi halda internet informasiya ehtiyatında şəxsiyyətin şərəf və ləyaqətini nalayiq formada qəsdən alçaltmaya görə 1000 manatdan 1500 manatadək (hazırda üç yüz manatdan min manatadək) miqdarda cərimə və ya iki yüz qırx saatdan dörd yüz səksən saatadək müddətə ictimai işlər və ya bir ilədək müddətə islah işləri və ya altı ayadək müddətə azadlıqdan məhrum etmə ilə cəzalandırılma təklif edilir.
S.B.
www.oxu.az
"

"Naxçıvanda avtomobil qiymətinə telefon satılırNaxçıvanda hərrac keçiriləcək.
Oxu.Az Avtosfer.az-a istinadən xəbər verir ki, Naxçıvan Muxtar Respublikasının Auksion Mərkəzində keçiriləcək hərraca bir sıra məhsullar çıxarılacaq. 
“VERTU” markalı mobil telefonun start qiyməti hərracda 8500 manat müəyyən edilib. Həmin gün 6 qol saatı da hərrac yolu ilə satışa çıxarılacaq. 
Onların start qiymətləri müxtəlifdir. Ümumilikdə, 6 qol saatının ilkin satış qiyməti 9400 manatdır. Həmçinin hərrac günü 6 qızıl sikkə də satışa çıxarılacaq. 6 qızıl sikkənin ilkin qiyməti 17 min manatdan çoxdur.
U.A.
www.oxu.az
"

"“Apple” bəzi proqramları ödənişsiz etdi “Apple” “macOS” və “iOS” üçün səsin dəyişdirilməsinə görə “iWork” və “iLife” paketlərinin proqramlarını yeniləyib, eyni zamanda bu proqramlar bütün istifadəçilər üçün ödənişsiz olub.  
Oxu.Az xəbər verir ki, bu barədə “MacRumors” nəşri məlumat yayıb. 
“iWork” paketinə “Pages” mətn redaktoru, “Numbers” cədvəllər redaktoru və təqdimatlar hazırlamaq üçün “Keynote” proqramı daxildir. Bütün bu proqramlar daha öncə 19,99 dollar idi. 
“iLife” paketinə isə “GarageBand” musiqi redaktoru (əvvəl 4,99 dollar idi) və “iMovie” video-redaktoru (əvvəlki qiyməti 19,99 dollar) daxildir. 
Daha öncə bu proqramlar hamı üçün yox, yalnız yeni “Apple” qurğuları alanlar üçün ödənişsiz təqdim edilirdi. Bu şərt 2013-cü ildən tətbiq edilir. 
Proqramları “Pages” (macOS, iOS), “Numbers” (macOS, iOS), “Keynote” (macOS, iOS), “GarageBand” (macOS, iOS), “iMovie” (macOS, iOS) keçidlərindən yükləmək olar. 
N.О.
www.oxu.az
"

"Azərbaycanda dərman preparatlarının onlayn axtarış sistemi işə düşdüAzərbaycanda dərman preparatlarının onlayn axtarış sistemi - tabletka.az saytı işə düşüb.
Oxu.Az xəbər verir ki, bunu Trend-ə layihənin rəhbəri Emin Sultanov deyib.
Onun sözlərinə görə, sosial xarakter daşıyan layihə ilk növbədə dərman preparatlarının tapılmasının rahatlığına və istifadəçilərin vaxtının qənaət olunmasına yönəlib.
E.Sultanov qeyd edib ki, lazımi dərman preparatının tapılması üçün onun adının axtarış pəncərəsinə daxil edilməsi kifayətdir: “Bundan sonra sistem ən yaxın aptekləri təqdim edəcək. Bundan başqa, reseptin şəklini çəkib sistemə yerləşdirmək olar. Bu resept də sifarişçiyə yaxın olan apteklərə yönləndiriləcək”.
Gələcəkdə istifadəçilər üçün SMS yolu ilə dərman sifariş vermək imkanının da təqdim olunması nəzərdə tutulur.
A.M.
www.oxu.az
"

"Azərbaycanda kabel yayımı fəaliyyəti göstərən 14 şirkətə lisenziya verilib“Milli Televiziya və Radio Şurası (MTRŞ) olaraq IP televiziyaların (IPTV) inkişafında maraqlıyıq. Çünki bu yeni bir sahədir. Ötən il MTRŞ tərəfindən 14 IP televiziyaya lisenziya verilib və bu proses davam edəcək”.
Oxu.Az xəbər verir ki, bunu APA-ya MTRŞ-nın Hüquq və beynəlxalq əlaqələr şöbəsinin müdiri Nemət Cavadov deyib.
O bildirib ki, IP televiziya fəaliyyəti ilə bağlı lisenziya almaq üçün MTRŞ-ya müraciətlər var: “Üç, dörd şirkətin müraciətindən sonra sədrin qərarı ilə Şuranın iclası keçirilir. İclasda üzvlər tərəfindən kollegial qaydada IP televiziya fəaliyyətinə görə lisenziyanın verilməsi barədə qərar qəbul edilir”.
Şöbə müdirinin sözlərinə görə, IP televiziya üçün lisenziya verilməsi ilə bağlı sənədlərin siyahısı azaldılıb: “Çox sadə şəkildə, beş-altı sənəd təqdim etməklə, IP televiziyaya lisenziya verilir. Kim IP televiziya fəaliyyəti ilə məşğul olmaq istəyirsə, lisenziya almaq üçün mütləq şəkildə Milli Televiziya və Radio Şurasına müraciət etməlidir”.
N. Cavadov qeyd edib ki, İP televiziya üçün lisenziya rüsumunun məbləği 1500 manatdır və qanunvericiliyə görə lisenziyalar müddətsiz verilir.
Qeyd edək ki, MTRŞ “Qaraxan” MTK, “Metronet” MTK, Bakıxanov MK MMC və “Aytac” MTK-nın lisenziya olmadan, qeyri-qanuni İP televiziya fəaliyyəti göstərdiyini açıqlayıb.
Xatırladaq ki, İP televiziya internet yayım üsulu ilə kabel şəbəkəsi yayımı fəaliyyətidir.
A.M.
www.oxu.az
"

"“Apple”in 2075-ci illə bağlı – PROQNOZUNövbəti istirahət günlərində “Silicon Valley Comic Con” sərgisi keçiriləcək. Bu tədbirin təşkilatçısı dünyada tanınmış ixtiraçı və “Apple” şirkətinin həmtəsisçisi Stiv Voznyakdır. 
Oxu.Az AZƏRTAC-a istinadən xəbər verir ki, o, sərgi ərəfəsində “USA Today” nəşrinə verdiyi müsahibəsində yaxın 58 illə bağlı öz proqnozunu səsləndirib. 
Voznyak belə düşünür ki, 2075-ci ilədək indiki səhraların ərazisində gələcəyin şəhərləri ucaldılacaq və ev problemi aradan qalxacaq.
“Apple”ın həmtəsisçisi insanların süni intellektlə qarşılıqlı əlaqədə olacağına əmindir. 

Pasiyentlərə həkimə müraciət etmədən diaqnoz qoyulacaq və müalicə üçün reseptlər yazılacaq. 
Voznyakın fikrincə, Mars planetində ağır sənaye yerləşdiriləcək, ABŞ isə yaşayış sektoru olacaq. Stiv Voznyak, həmçinin əmindir ki, 2075-ci ildə “Apple”, “Google” və “Facebook” kimi nəhənglərin miqyası daha da genişlənəcək.
“Apple korporasiyası 1911-ci ildə təsis edilmiş “IBM” kimi uzun müddət fəaliyyət göstərəcək. Son maliyyə rübünün nəticəsinə görə, “Apple”ın kapitalı 246,1 milyard dollardır. 
Bu korporasiya bir çox sahələrə sərmayə yatıra bilər. 2075-ci ildə “Apple” şirkətinin fəaliyyətinə xitam verilməsini düşünmək gülməli səslənir. 
Eyni sözlər “Google” və “Facebook” şirkətlərinə də aiddir”, - deyə Stiv Voznyak bildirib.
U.A.
www.oxu.az
"

"“iPhone”un yeni modelinin təqdimatı baş tutmaya bilər“iPhone 8” yeni mobil telefonunun təqdimatı təyin edilən vaxtda baş tutmaya bilər.
Oxu.Az Ölkə.Az-a istinadən xəbər verir ki, yeni telefon plana əsasən, 2017-ci ilin sentyabr ayında təqdim ediləcək. 
Ekspertlərin fikrincə, barmaq izi sensorunda yaranan problemə görə təqdimat ləngiyə bilər.
Sensorun ekranın altına yerləşdirilməsi yeni smartfona daha gözəl dizayn və displey üçün daha çox yer deməkdir. 
Məlumatlara əsasən, displey arxa paneli də əhatə edəcək. “Home” düyməsi də sensorlu olacaq və şüşənin altına yerləşdiriləcək.
U.A.
www.oxu.az
"

"Tarixin ən bahalı smartfonları – FOTOQiyməti bir milyon dollardan baha olan beş smartfonun adı açıqlanıb.
Oxu.Az-ın bizplus.az-a istinadən xəbərinə görə, liderlər siyahısının qiyməti təxminən səkkiz milyon dollar təşkil edir.
1. Ən bahalı smartfonun sahibi Avstraliyada futbol klubunun sahibi Toni Seycdir. 2010-cu ildə o, “iPhone 4” smartfonu üçün qızıl korpus və almazlardan ibarət çexol sifariş vermək qərarına gəlib. Yalnız “Apple” loqosuna 50 daş-qaş sərf edilib. Hazırda isə maqnat 8 milyon dollara başa gələn cihazdan istifadə etmir və onu ailə yadigarı kimi xüsusi muzeydə saxlayır.

2. Reytinqin ikinci yerində qızılla bəzədilmiş və zərgər Stüart Hyuzun sifarişi ilə hazırlanmış “iPhone 3GS” gəlir. Onun dəyəri təxminən 3 milyon dollar təşkil edib.

3. Üçüncü yerdə dizayner Peter Alloiksonun 2,5 milyon dollara “Kings Button” telefonu üçün etdiyi bəzək durur. Onun korpusunda 120 brilyant mövcuddur.

4. Dördüncü yer Rusiya istehsalçısı “Ancort” şirkəti və onun istehsal etdiyi “Diamond Crypto Smartphone” modelinə verilib.

5. Beşinci yerdə “GoldVish Le Million” cihazı qərarlaşıb. Onun qiyməti təxminən 1,2 milyon dollar təşkil edir. Hazırda bu modelin yalnız 3 nüsxə işləyən smartfonu mövcuddur.

S.B.
www.oxu.az
"

"Ramin Quluzadə “Regional Rabitə Birliyi”nin iclaslarında iştirak edib18-19 aprel tarixlərində Belarus Respublikasının Minsk şəhərində Regional Rabitə Birliyinin (RRB) Administrasiya Başçıları Şurasının 52-ci və RRB yanında İnformasiyalaşdırma üzrə Koordinasiya Şurasının 23-cü birgə iclası keçirilib. 
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən bildirilib. 
İclasda Azərbaycan, Belarus, Qazaxıstan, Qırğızıstan, Rusiya, Tacikistan, Türkmənistan, Özbəkistan, Ermənistan, Bolqarıstan və Latviyanın rabitə administrasiyalarının başçıları, həmçinin Beynəlxalq Telekommunikasiya İttifaqının, Ümumdünya Poçt İttifaqının, Regional Rabitə Birliyinin və “İntersputnik” beynəlxalq kosmik rabitə təşkilatının rəhbərləri iştirak ediblər.
İclasda ölkəmizi Nəqliyyat, rabitə və yüksək texnologiyalar naziri Ramin Quluzadənin rəhbərlik etdiyi nümayəndə heyəti təmsil edib.  
Sahə üzrə 30-a yaxın aktual məsələnin müzakirə olunduğu iclasda RRB-nin gələcək fəaliyyəti ilə bağlı mühüm qərarlar qəbul edilib. 
Nazir Ramin Quluzadə iclasın gündəliyinə dair məsələlərə münasibət bildirib və qeyd edib ki, Regional Rabitə Birliyi səmərəli regional təşkilat nümunəsidir. 
Nazir iclasda müzakirə olunan məsələlərin və qəbul edilən qərarların İKT sektorunun və informasiya cəmiyyətinin davamlı inkişafına, işgüzar əməkdaşlığın möhkəmlənməsinə xidmət etdiyini bildirib. 
Eyni zamanda, Azərbaycan Respublikasının Prezidenti İlham Əliyevin 13 fevral 2017-ci il tarixli Sərəncamı ilə Azərbaycan Respublikası Rabitə və Yüksək Texnologiyalar Nazirliyi və Azərbaycan Respublikası Nəqliyyat Nazirliyinin birləşdirilərək onların əsasında Nəqliyyat, Rabitə və Yüksək Texnologiyalar Nazirliyinin yaradılması barədə iclas iştirakçılarına məlumat verən Ramin Quluzadə qeyd edib ki, bundan sonra da Azərbaycan RRB-nin fəaliyyətinin bütün istiqamətləri üzrə uğurlu əməkdaşlığı davam etdirəcək. 
Tədbir çərçivəsində nazir RRB-nin üzvü olan bir neçə ölkənin rabitə administrasiyalarının rəhbərləri ilə ikitərəfli görüşlər keçirib.  
U.A.
www.oxu.az
"

"Bankomat şəbəkəsi müvəqqəti işləməyəcək – XƏBƏRDARLIQSistemdə aparılan təmir işləri ilə əlaqədar olaraq “AzeriCard” Prosessinq Mərkəzinin fəaliyyəti 19 apreldən 20 aprelə keçən gecə, saat 02:00-dan 04:00-dək dayandırılacaq.
Oxu.Az xəbər verir ki, “Report”un bankların müştərilərinə xəbərdarlığına əsasən, qeyd olunan vaxt ərzində plastik kartlar üzrə əməliyyatlar onlayn rejimdə həyata keçməyəcək.
Qeyd edək ki, “AzeriCard” Prosessinq Mərkəzi mütəmadi olaraq ildə bir neçə dəfə xidmət səviyyəsinin yüksəldilməsi məqsədi ilə daxili sistemində yenilənmə işləri aparır.
U.A.
www.oxu.az
"

"“Google Play”dən istifadə edənlərə xəbərdarlıqYeni ziyanverici əlavələr tapıldı.“Google Play” onlayn mağazasında yeni ziyanverici əlavələr aşkar olunub. 
Oxu.Az-ın məlumatına görə, Lent.az “vistanews.ru”ya istinadən xəbər verir ki, bu proqramlar “Paxful” və “PayPal” akkauntlarından məlumatların oğurlanması ilə məşğuldur. 
Qarətçilər sosial mühəndislik metodu ilə işləyirlər. Aşkar olunan təhlükəli əlavələr arasında “Boost Views” proqramı da mövcuddur. Tərtibatçılar söz verib ki, onun köməyi ilə istifadəçilər “YouTube” video hostinqində gəlir əldə edə biləcəklər. 
Artıq 100 min insan bu proqramı yükləyib. Yükləmədən sonra proqram istifadəçiyə seçim təqdim edir: öz kanalının baxış sayını artırmaq və ya saytda çarxları izləyib əvəzində pul qazanmaq. 
Müəyyən məbləğ toplanandan sonra proqramda qeydiyyatdan keçmək lazım gəlir. Ancaq istifadəçilərdən pulların alınması baş tutmayıb. Çünki onların məlumatlarını kənar tərtibatçının serveri əldə edib.
Daha bir haker saytı “PaxVendor” olub. Proqram lazımi məlumatı saxta avtorizasiya ekranının köməyi ilə əldə edib.
U.A.
www.oxu.az
"

"“Samsung Galaxy S8” və “Galaxy S8 Plus”: Keyfiyyətə zəmanətMartın 29-da Nyu-York şəhərində “Samsung” firması çoxdan gözlənilən flaqmanını “Galaxy S8” və “Galaxy S8 Plus” smartfonlarını təqdim edib.
Aprelin 14-də Azərbaycan müştəriləri üçün “Samsung Galaxy S8” və “Galaxy S8 Plus” smartfonlarının, “Samsung Gear 360” kamerasının, “DeX” aparatının və “Gear VR” virtual reallıq eynəyinin təqdimatı baş tutdu.
Təqdimata toplaşanları ilk olaraq salamlayan şirkətin prezidenti Daesong Ra, smartfonların özəlliklərinə dair geniş məlumatı mətbuat nümayəndələrinə çatdırmaq üçün sözü şirkətin əməkdaşlarına verdi.
“Galaxy S8” və “Galaxy S8 Plus”u nümayiş etdirən şirkətin Məhsul üzrə mütəxəssisi Camal Məmmədov ilk olaraq yeni modeldə həllini tapmış sərhədsiz displey imkanının vacibliyini vurğuladı:
“Galaxy S8 5,8” və “Galaxy S8 Plus” 6,2 düym diaqonallı ekrana malikdir. Bu ölçüləri ilk eşidəndə, bəlkə də gözünüz önündə həcmli bir smartfon canlanacaq, amma bu belə deyil. Gördüyünüz kimi, smartfonu çox rahat şəkildə bir əldə tutmaq mümkündür. Hər iki cihazda tərəflərin nisbəti 18,5:9-dur və 2960x1440 piksel təsvir ölçülü əyri kənarlara malik ekranla təchiz edilib. 
“Galaxy S8” və “Galaxy S8 Plus”un bu özəlliyi yeni təcrübədir. Telefonun korpusu metal çərçivəyə malik şüşədən hazırlanıb. İdarəetmə düymələri ekrana inteqrasiya edilib.
Dizayna gəldikdə isə demək istərdim ki, “Galaxy S8” və “Galaxy S8 Plus” heç bir trendə uyğun olaraq yaradılmayıb, əminliklə deyə bilərik ki, bu flaqman trendi özü yaradır.
Menyunun tərtibatına gəldikdə əvvəlki ikonalar ilə yanaşı, siz həmçinin yeni ikonaları da görə bilərsiniz.  
Təhlükəsizlik barədə bir neçə söz demək istərdim ki, “Galaxy S8” və “Galaxy S8 Plus” insan orqanizminin unikal göz qüzehi qişasının skaneri ilə təchiz edilib.
Bir sözlə, smartfonunuzun yaddaşında olan məlumatlar üçün narahat olmaya bilərsiniz, çünki onlar yalnız sizin istədiyiniz zaman oxuna bilər. İdarəetmə düymələri ekrana inteqrasiya edilib və barmaq izi skaneri yeri isə arxa tərəfə keçirilib”.
Kameralardan danışarkən C.Məmmədov, əsas kameranın təsvir ölçüsü 12, ön kamerada isə 8 meqapiksel olduğunu, hər iki aparatın “Dual Pixel” texnologiyasına, “f1.7” linzasına malik olduğunu bildirdi.
Bu isə daha dəqiq təsvirli fotolar, videolar deməkdir. Həvəskarların keyfiyyətli fotolar çəkmək üçün peşəkar kameraya ehtiyacı olmadığını əyani təsdiq edən “Galaxy S8” və “Galaxy S8 Plus” smartfonları ilə çəkilmiş fotolar və zəif işıqlanmada belə dəqiq təsvirləri əldə etmək imkanı yaradan multiplay imkanları nümayiş etdirildi.  
Kameranın tətbiqində stikerlər də var, bu isə kənardan əlavə stikerlərin yüklən­mə­sinə ehtiyacın olmadığı deməkdir, sadəcə, kameranı açırsınız və stikerlərdən istifadə edirsiniz.
“Galaxy S8” və “Galaxy S8 Plus” smartfonları “IP68” standartına uyğun olaraq su və toza qarşı dayanıqlıdır, yəni telefon 1,5 metr dərinliyində suyun içində 30 dəqiqə qalmaq qabiliyyətinə malikdir.  
Smartfonlar “Samsung Exynos 8895” və “Qualcomm Snapdragon 835” prosessorları ilə, həmçinin 4 giqabayt əməli və 64 giqabayt daxili yaddaşla təchiz edilib. Yaddaş kartı dəstəklənir. Bu isə 10% daha sürətli işləmə, oyunlarda və videoda 50% daha güclü olması və ən vacib məqam isə 20% akkumulyatordan daha qənaətli istifadə deməkdir. Bu, uzunömürlülük deməkdir.
“Galaxy S8” smartfonu şirkətin “Bixby” səs assistentini dəstəkləyən ilk qurğusudur. Ümumilikdə səs assistenti iki hissədən “Bixby voice” və “Bixby images”dən ibarətdir.
“Bixby images” vasitəsilə istənilən obyekt haqqında internetdən məlumat əldə etmək mümkündür, bunun üçün kameranı sadəcə həmin obyektə  yaxınlaşdırmaq lazımdır. Bundan sonra “Bixby images” həmin təsvirdə olan obyektə bənzər obyektləri internetdə tapmağa yardım edir. “Bixby images”i çağırmaq üçün xüsusi düymə mövcuddur”.
Tədbirdə, həmçinin “Samsung Gear 360” kamerası, “DeX” aparatı və “Gear VR” eynəyi də təqdim edildi.
C.Məmmədovun nəzəri təqdimatından sonra mühəndis Vasif Cəfərov “Galaxy S8” və “Galaxy S8 Plus” smartfonlarının, “Samsung Gear 360” kamerası, “DeX” aparatı və “Gear VR” eynəyinin texniki özəlliklərini nümayiş etdirdi.
O, “DeX” aparatının “Galaxy S8” və “Galaxy S8 Plus”un istifadəçi üçün masaüstü PC-yə çevirə bildiyini vurğuladı:
“Cihaz avtomatik olaraq telefonu tanıyır və bütün məlumatları “Desktop” ötürür. Lazım olan bütün faylları tərəfdaşlarınıza göndərə bilərsiniz. Bununla yanaşı, “DeX” aparatı sizə telefonunuzda bir neçə əməliyyatı eyni anda həyata keçirmək imkanı verir.
Bir sözlə, adi PC ilə yerinə yetirdiyiniz bütün əməliyyatları burada da təcrübədən keçirə bilərsiniz, bu isə işgüzar adamların ən çox dəyərləndirdikləri vaxta qənaət deməkdir”.
Növbəti təqdim edilən innovasiya isə “Samsung Gear 360” kamerası oldu. Bu kamera istifadəçilərə rahat şəkildə masa arxasında oturaraq canlı yayımlar etməyə, videoçəkilişlər aparmaq imkanı verir.
Çəkilişləri həm 360 dərəcə, eləcə də 180 dərəcə bucaq altında aparmaq mümkündür. Kamerada tətbiq edilən yenilik isə artıq cihazın ştativə ehtiyacı olmamasıdır, belə ki, yeni kameranın tutacağı var, istənilən səthdə rahat yerləşdirilə bilər.
“Samsung Gear Vr” virtual reallıq eynəyində tətbiq edilən yeniliklərdən danışarkən eynəyin əvvəlki modelində tənzimləyicisinin eynəyin üzərində olduğu, hazırkı modelin artıq pultu mövcud olması qeyd edildi. Bu isə istifadənin rahatlığına zəmin yaradır.
Eynəyin yardımı ilə çəkdiyiniz şəkilləri, videoları, “YouTube” vasitəsilə yayımlanan videoları, iştirak edə bilmədiyiniz konsert və futbol matçlarını virtual olaraq izləyə bilərsiniz. Dünyada bir çox VR istehsalçısı var, amma “Samsung”un təqdim etdiyi “Gear Vr” məhsulu bu qəbildən olan məhsullar sırasında ən keyfiyyətli olduğu sübut edilib.
Sadalanan özəllikləri nümayiş etdirmək üçün təqdimat iştirakçıları arasından üç nəfər seçildi. Sonradan təəssüratlarını bölüşən könüllülər, bunun mütləq təcrübədən keçirmək lazım olduğunu qeyd etdilər.  
Azərbaycanda “Galaxy S8” və “Galaxy S8 Plus” smartfonları may ayının 5-də rəsmi olaraq satışa çıxarılacaq. Qiymətlər “Galaxy S8” üçün 1599 AZN, “Galaxy S8 Plus” üçün 1799 AZN-dir.
Texnoloji yenilikləri və innovasiyaları daim izləyən müştərilər üçün “Öncədən sifariş” proqram kampaniyası nəzərdə tutulub. Bu kampaniya aprelin 15-dən etibarən iki həftə ərzində, yəni aprel ayının 28-nə qədər davam edəcək.    
“Öncədən sifariş” nə deməkdir?
Hər bir müştəri bizim rəsmi dillerlərə “Baku Elektroniks”, “İrşad Telekom”, “Kontakt Home” və “Soliton” şəbəkələrinə müraciət edərək öncədən 50 AZN ödəməklə, məhsulu sifariş edə bilərlər.
Bu sifarişin üstünlüyü isə ondan ibarətdir ki, siz məhsulu bir həftə öncə, yəni aprel ayının 29-u əldə edəcəksiniz, bununla yanaşı, 128 Gb “Samsung” kartını hədiyyə olaraq alacaqsınız.

















Səbinə Səmidxan
Foto: İsmayıl Nur
www.oxu.az
"

"“Azercell”də yaranan problem bankomatları iflic etdi“AzeriCard” ilə bankomat və POS-terminallarda aparılan ödəmələr dayandırılıb. Bu haqda haqqin.az-a “АzeriCard” MMC-dən bildiriblər. Elektron ödəmələri “Azercell”in internet şəbəkəsinin işi bərpa olunana qədər təxirə salmaq təklif edilib.  
Oxu.Az Haqqin.az-a istinadən xəbər verir ki, ekspert Osman Gündüz problemin, çox güman ki, fibro-optik kabel sistemində deyil, “Azercell”in hava mobil internetində olduğunu bildirib. 
Məlumata görə, “Azercell” problem barədə şübhəli izahatlar verir, internetin verilməsində problemi şəbəkənin yenilənməsi ilə əlaqələndirir. 
“Bu, inandırıcı deyil. “Azercell” kimi iri şirkətlər yenilənməni gecə saatlarında 00:00-dan sonra başlayır, səhər saat 07:00-da başa çatdırır. Bu şəbəkə istifadəçiləri üçün problem yaratmır. Günorta saatlarında yeniləmə işləri aparmaq...”, - ekspert gileylənib. 
Onun sözlərinə görə, internet vasitəsilə müəssisələr işləyir, elektron ödəmələr həyata keçirilir və s. Mobil operator yaranan problem barədə aydın və inandırıcı cavab verməlidir.
“Bu, abunəçilərin şirkətə olan etimadını təmin edəcək”, - ekspert deyib. 
Osman Gündüzün sözlərinə görə, dövlət elektron rabitə sistemində heç bir problem yoxdu. “Bütün problem “Azercell” servislərində və data-mərkəzlərindədir”, - o deyib. 
E.Ə.
www.oxu.az
"

"Prezidentin köməkçisi: Şirkətlərin saytları qeyri-işləkdirPrezidentin iqtisadi islahatlar üzrə köməkçisi Natiq Əmirov bildirib ki, şirkətlər arasında kommunikasiyanın qurulmasında problemlər var.
Bu barədə Oxu.Az APA-ya istinadən xəbər verir.
“Şirkətlərin internet saytları qeyri-işlək vəziyyətdədir. Məndə bəzən elə təsəvvür yaranır ki, sahibkarlar həyata keçirdiyi layihələr, istehsal etdiyi məhsullar barədə ancaq özləri xəbərdardır. 
Mən tez-tez şirkətlərin saytlarını izləyirəm. Elə şirkət var ki, saytını sonuncu dəfə 3 il bundan öncə yeniləyib. Tutalım, bu gün bir şirkət məhsul idxal edir, amma həmin məhsulu başqa bir yerli şirkət ölkəmizdə istehsal edir və bunların bir-birindən xəbəri yoxdur. 
Kommunikasiya düzgün qurulmalıdır. Müştərilər şirkətlərin saytına daxil olan zaman istehsal olunan məhsullar barədə ətraflı məlumat almaq imkanını qazanmalıdır. 
Şirkətlər saytlarını aktiv şəkildə idarə etməlidir. Biznes bu cür qurulur”.
U.A.
www.oxu.az
"

"“Azercell”də problemlər yaşanır – FOTOBu gün saat 13:00-dan etibarən “Azercell” abunəçiləri mobil şəbəkəyə qoşulmaqda problemlə üzləşiblər. 
Oxu.Az xəbər verir ki, bu hal sosial şəbəkələrdə şirkətin müştərilərinin narazılığına səbəb olub. 
Sosial şəbəkədə şirkət narazı müştərilərə belə bir açıqlama verib:
“Azercell Telekom” MMC tərəfindən göstərilən xidmətlərin keyfiyyətinin daha da artırılması məqsədilə aparılacaq təkmilləşdirmə işləri ilə əlaqədar bəzi xidmətlərin istifadəsində və əməliyyatların həyata keçirilməsində müvəqqəti çətinliklərin yaranması mümkündür.
Təkmlilləşdirmə işləri yekunlaşdıqdan sonra bu istiqamətdə tam normal əsaslarla fəaliyyət göstərilməsi imkanı təmin ediləcəkdir”.
“Delta Telecom” şirkətindən isə Oxu.Az-a bildirilib ki, “Azercell”də yaşanan problemlərin bizimlə əlaqəsi yoxdur:
“Bu onların daxili işləridir”, - deyə şirkətin açıqlamasında qeyd edilib. 
“Azercell” MMC məsələ ilə bağlı Oxu.Az-ın sorğusuna cavab olaraq bildirib:
“17.04.2017-ci il tarixində, saat 12:00-14:15 radələrində “Azercell Telekom” MMC-nin telekommunikasiya şəbəkəsindən istifadə edən bəzi nömrələrdə internet xidmətinin istifadəsində müvəqqəti çətinliklərin yaranması mümkün idi. 
Yaranmış halın aradan qaldırılması üçün təcili tədbirlər görülmüş və qısa müddət ərzində bu istiqamətdə tam normal əsaslarla xidmət göstərilməsi imkanı təmin edilmişdir”. 
 


























U.A.
www.oxu.az
"

"Bakıda “Açıq İnnovasiyalar üzrə Startap Turu” keçirilirAzərbaycan Nəqliyyat, Rabitə və Yüksək Texnologiyalar Nazirliyi və Rusiya Federasiyasının “Skolkovo” Fondunun təşkilatçılığı ilə Bakıda “Open Innovations Startup Tour” (Açıq İnnovasiyalar üzrə Startap Turu) çərçivəsində ilk dəfə tədbir keçirilir.
Oxu.Az xəbər verir ki, tədbirin əsas məqsədi yüksək texnologiyalar sahəsində perspektivli və innovativ layihələrin həyata keçirilməsinə dəstək verməkdir.
Tədbirdə Nəqliyyat, Rabitə və Yüksək Texnologiyalar Nazirliyinin rəsmisi Emin Məmmədov Azərbaycanın belə bir tədbirə ev sahiblik etməyə məmnunluğunu bildirib.
T.Məmmədov tədbirdə nazirliyin fəaliyyəti ilə bağlı məlumat verib. O bildirib ki, nazirliyin tabeliyində İT fond fəaliyyət göstərir:
“Bunun nəticəsində biz ölkədə İT sahəsində start up-ların inkişafına dəstək göstəririk”. 
Daha sonra o qeyd edib ki, nazirlik ölkə gənclərini, startapçılarını yeni elan edilən qrant müsabiqəsində fəal iştirak etməyə dəvət edib: 
“Azərbaycanda İnnovasiyalara Dəstək Dövlət Fondu tərəfindən yeni qrant müsabiqəsi elan edilib. İştirak etmək istəyənlər Fondun saytı vasitəsilə onlayn qeydiyyatdan keçə bilərlər”. 
Layihənin təsisçisi Valeriya Şaxova bildirib ki, bu cür tədbirlər işin gələcək inkişafı və təkmilləşdirilməsi üçün ilham verir: 
“Hazırda klinik tədqiqatlar aparırıq və “Skolkovo” Fondunun rezidenti statusunun alınmasına səylə çalışırıq”.
Azərbaycan NRYTN-nın tabeliyində “Yüksək Texnologiyalar Parkı” MMC-nin direktoru vəzifəsini icra edən Kənan Bayramov isə “Skolkovo” Fondu ilə keçirilən “Açıq İnnovasiyalar üzrə Startap Turu”nun Rusiyadan olan həmkarları ilə ilk tədbir olduğunu deyib: 
“Bu, tədbirin miqyasını, keyfiyyətini və qarşıya qoyulan böyük məqsədi göstərir”.
Qeyd edək ki, bu tur artıq 4 ildir keçirilir, Rusiya, eləcə də MDB məkanında texnoloji mədəniyyətin populyarlaşdırılması və perspektivli layihələrin müəyyənləşdirilməsi üzrə irimiqyaslı tədbir hesab edilir. Cari ildə bu turun 14 şəhərdə, o cümlədən Bakıda keçirilməsi planlaşdırılıb.
Tədbirdə Rusiyadan “Skolkovo” texnoparkının nümayəndələri, startaplar, biznes qurumlarının təmsilçiləri iştirak edir. Startap turu çərçivəsində qlobal tendensiyalar və beynəlxalq təcrübələr haqqında maarifləndirmə sessiyaları, sahibkarların şəxsi və peşəkar keyfiyyətlərinin inkişafı üçün treninqlər və yerli startaplar üçün müsabiqə keçiriləcək. Müsabiqədə iştirak edəcək layihələr üçün biotibb, informasiya texnologiyaları və sənaye istiqamətləri əsas hesab edilir. Həmçinin, xarici layihələrin Azərbaycan bazarına tanıtımını təmin etmək məqsədilə tədbir çərçivəsində “Demo Günlər”in keçirilməsi planlaşdırılır.  
E.Ə.
www.oxu.az
"

"Azərbaycanda mobil telefon istehsal olunacaq“Azərbaycanda “Made in Azerbaijan” brendi altında smartfonların yığılmasına başlanılacaq”.
Oxu.Az xəbər verir ki, bunu Trend-ə “CRM Group” şirkətinin baş direktoru Ramin Süleymanov bildirib. 
Onun sözlərinə görə, yerli yığımlı ilk smartfon iyun ayında ictimaiyyətə təqdim olunacaq.
R.Süleymanov deyib: “Payızda bizə ayrılan istehsal sahələri bu qurğuların konveyer yığılmasının işə salınması üçün hazır olacaq. 
Biz, ümumilikdə, 10-a yaxın müxtəlif növ İT-məhsulun, o cümlədən planşet, kompüter, noutbuk, printer və s. yığılmasının həyata keçirilməsi üçün patent hüququ əldə etmişik. Azərbaycanda yığılan məhsullar regional bazarlara ixrac ediləcək”.
“CRM Group”un baş direktorunun sözlərinə görə, kompüter və periferik avadanlıqların yığılmasının başlanılması şirkətin 2018-ci il üçün prioritet planlarına daxildir.
“Yüksək texnologiyalı avadanlıqların yığılması, ölkədə həyata keçirilən ilk genişmiqyaslı layihədir. Biz bunu böyük addım və ölkə iqtisadiyyatına investisiya hesab edirik.
Qonşu Türkiyədə, məsələn, “Casper” brendi altında noutbukların yığılması həyata keçirilir. Biz Azərbaycanda bu təcrübəni mənimsəmək və onu reallaşdırmaq niyyətindəyik”, - R.Süleymanov deyib.
U.A.
www.oxu.az
"

"WhatsApp-dan hamının səbirsizliklə gözlədiyi yenilikDünyada 1 milyarddan çox insanın istifadə etdiyi WhatsApp mesajlaşma platforması daha bir yeni xüsusiyyəti istifadəyə verir.Smartfon istifadəçisi əksər insanların istifadə etdiyi platforma səhvən göndərilən mesajların ləğvini təqdim etdikdən sonra indi də mesajın tamamilə silinməsi yeniliyini edir.
Oxu.Az ölkə.az-a istinadən xəbər verir ki, WhatsApp-ın ilk əvvəl tətbiq etdiyi “göndərilən mesajı ləğv etmə” xüsusiyyəti səhvən göndərilmiş mesajın 5 dəqiqə ərzində ləğv edilməsini nəzərdə tuturdu.
Ancaq bu yenilik daha bir addım irəli aparılaraq istifadəçilərin səhvən göndərdiyi mesajları zaman məhdudiyyəti olmadan silə bilməsini təmin edəcək.
Həmçinin mobil tətbiqlərdən başqa veb versiyada da işləyəcək bu xüsusiyyət göndərilən mesajların iki tərəfli silinməsinə icazə verəcək.
A.M.
www.oxu.az
"

"Paytaxtda pulsuz “Wi-Fi” daha harada olacaq?“Bakı Telefon Rabitəsi” İstehsalat Birliyi Bakıda “Ağ şəhər” ərazisində də pulsuz “Wi-Fi” xidmətinin əhatə dairəsini genişləndirir
Oxu.Az-ın xəbərinə görə, bu məlumatı Trend-ə ölkənin telekommunikasiya bazarındakı mənbə verib.
Məlumata görə, artıq müvafiq texniki işlər həyata keçirilir və pulsuz “Wi-Fi” xidməti bu ərazidə yaxın zamanlarda işə salınacaq.
Qeyd edək ki, şəbəkənin əhatə dairəsinin genişləndirilməsi işləri “ictimai Wi-Fi” layihəsi çərçivəsində aparılır. Hazırda bu layihə Dənizkənarı Milli park, İçərişəhər və Dövlət Bayrağı Meydanını əhatə edir.
S.B.
www.oxu.az
"

"Ramin Quluzadə Masallıda vətəndaşları qəbul edib – FOTOAprelin 14-də Nəqliyyat, rabitə və yüksək texnologiyalar naziri Ramin Quluzadə Masallı şəhərindəki Heydər Əliyev Mərkəzində Astara, Lənkəran, Lerik, Masallı və Yardımlı rayonlarından olan vətəndaşları qəbul edib.
Oxu.Az AZƏRTAC-a istinadən xəbər verir ki, nazir R.Quluzadə əhaliyə göstərilən nəqliyyat, telekommunikasiya, o cümlədən internet, televiziya və radio yayımı və poçt xidmətləri və bu sahədə bölgələrdə əhalini maraqlandıran digər məsələlərlə bağlı vətəndaşların müraciətlərini dinləyib. 
Müraciətlər əsasən, telekommunikasiya, internet, poçt xidmətləri, yol və körpülərin tikintisi və təmiri, yeni marşrut xəttinin açılması, işə qəbul və digər məsələlərlə bağlı olub.
Qəbul zamanı vətəndaşların qaldırdıqları məsələlərin əksəriyyəti yerindəcə həllini tapıb. 

Nazir R.Quluzadə digər müraciətlərin həlli ilə bağlı müvafiq strukturların rəhbərlərinə tapşırıqlar verib.
Görüşdə nazirliyin fəaliyyət dairəsinə aid olmayan məsələlər barədə müraciətlər də qeydiyyata alınıb. Həmin müraciətlərin müvafiq qurumlara göndərilməsi təmin olunacaq.
Vətəndaşlarla görüşdən sonra nazir R.Quluzadə aidiyyəti rayonların telekommunikasiya qovşaqlarının və poçt filiallarının, eləcə də Dövlət Avtomobil Nəqliyyatı Xidmətinin regional bölmələrinin və tabeli qurumlarının rəhbərlərinin iştirakı ilə müşavirə keçirib. 
Müşavirədə telekommunikasiya və nəqliyyat sahələri üzrə mövcud durum, çatışmazlıqlar, nöqsanlar, xidmət keyfiyyəti, vətəndaşların şikayətləri, sahə üzrə həyata keçirilən islahatların vətəndaş məmnunluğuna yönəldiyi diqqətə çatdırılıb.
Nazir müvafiq sahə rəhbərlərinə xidmətin keyfiyyətinin yüksəldilməsi, mövcud çatışmazlıqların aradan qaldırılması, hər bir vətəndaş müraciətinə fərdi və həssaslıqla yanaşılması barədə tapşırıqlar verib.

















U.A.
www.oxu.az
"

"“Galaxy S8” – Öncədən sifarişBu ilin 29 martında “Samsung Electronics” şirkəti gözlənilən flaqmanları “Galaxy S8” və “Galaxy S8+” smartfonlarının təqdimatını keçirdi. 
Rəsmi olaraq flaqman 5 may tarixindən satışa çıxarılacaq, lakin artıq sabahdan başlayaraq “Galaxy S8” və “S8+” smartfonlarını öncədən sifariş edə bilərsiniz. 
Qaydalar sadədir: “Samsung Electronics”in rəsmi tərəfdaşları olan “Baku Electronics”, “İrshad Telecom”, “Kontakt Home” və “Soliton” şəbəkələrinin satış nöqtələrində, smartfonun qiymətindən 50 AZN ödəyirsiniz və bir sıra üstünlüklər əldə edirsiniz.
Birincisi, siz smartfona aprelin 29-dan sahib olacaqsınız (yəni, rəsmi satışdan bir həftə əvvəl). İkincisi, 64 Gb daxili yaddaşa əlavə olaraq 128 Gb həcmində “MicroSD” kartı hədiyyə alacaqsınız. Kampaniya aprelin 28-dək davam edəcək, smartfonların sayı isə məhduddur.
Bu il biz tamamilə fərqli, mobil telefon bazarında yeni bir smartfonun şahidi olacağıq. Dəbli “Galaxy S8” dizaynda yeni bir trendin başlanğıcını simvolizə edir. Çərçivəsiz displeyin dairəvi küncləri, şüşə və metaldan hazırlanmış korpus dizayna tamamlanmış görünüş bəxş edir.
“Galaxy S8” və “Galaxy S8+” göz bəbəyi skaneri (IRIS Scanner) ilə yanaşı, həm də barmaq izi skaneri və üz tanıma kimi təhlükəsizlik üsulları ilə təchiz edilib. Bununla da siz öz məlumatlarınızın təhlükəsizliyinə tam əmin ola bilərsiniz. 
Smartfonun əsas kamerası “Dual Pixel” və “Multi Frame” texnologiyasına malikdir. Bu isə o deməkdir ki, kamera hərəkətdə olan və zəif işıqlanan obyektlərin bir neçə şəkilini çəkir, vahid bir şəkilə birləşdirir, nəticədə şəkillər aydın və parlaq alınır. Həmçinin ön kamera smart avtofokusla təchiz olunub.
“Galaxy S8” və “S8+” həm də yeni, iki xətli, yüksək keyfiyyətli AKG qulaqcıqları ilə təmin edilib.

İstifadə rahatlığına gəldikdə, smartfon su və tozdan İP68 standartı ilə qorunur (30 dəqiqə ərzində, şirin suda, 1,5 m dərinliyində). Bundan əlavə, smartfonlarda dünyada ilk dəfə olaraq 10nm prosessorundan istifadə olunub, bu da smartfonu inanılmaz dərəcədə güclü və sürətli edir.
“Galaxy S8” – yüksək texnologiyaların avanqardında olan şəxslər üçündür. Öncədən sifariş kampaniyası da “Samsung Electronics” tərəfindən məhz belə insanlar üçün keçirilir.
Yeni flaqmanın göstəriciləri ilə aşağıdaki cədvəldə tanış ola bilərsiniz:



 

Galaxy S8


Galaxy S8+




Ölçülər


148.9 x 68.1 x 8.0 mm, 155q


159.5x73.4x8.1 mm,173q




Displey


5.8"" Quad HD+ sAMOLED


6.2"", Quad HD+ sAMOLED




Каmега


Əsas: Dual Pixel 12 MP OIS {F1.7)
Ön: 8MPAF (F1.7)


Əsas: Dual Pixel 12 MP OIS (F1.7)
Ön: 8MPAF (F1.7)




Prosessor


Exynos8895, 10 nm




Su və tozdan qorunma


IP68 (30 dəqiqə, 1.5 м dərinlik)




Təhlükəsizlik


Göz skaneri (İRİSskaner), üzdəntanıma, barmaq izi skaneri




Yaddaş


RAM : 4GB
Daxili yaddaş:64GB
Xarici yaddaş: MicroSD™ 256GBqədər




Akkumulyator


3,000mAh


3,500mAh




U.A.
www.oxu.az
"

"Robotlar yüz minlərlə insanı işsiz qoyub – ARAŞDIRMASənaye sektorunda hər 1000 nəfər işçiyə 1 ədəd robotun artması ölkədə əmək haqlarını 0,25-0,5%, iqtisadi aktiv əhalinin sayını isə 0,18-0,34% azaldır. 
Oxu.Az-ın məlumatına görə, “Report” “Kommersant” qəzetinə istinadən xəbər verir ki, bu barədə ABŞ-ın məşhur Massaçusets Universitetinin iqtisadçı-alimi Daron Acemoğlu və Yel Universitetinin iqtisadçı-alimi Paskal Resperonun hazırladıqları “Robotlar və ABŞ-da əmək bazarı” adlı araşdırmada qeyd olunub.
Onlar ABŞ-da robotlaşma prosesinin Avrozonadan geri qaldığını bildiriblər. Araşdırmada 1997-2016-cı illər ərzində avtomatlaşdırmanın əmək bazarına təsiri məsələləri əhatə olunub.
Beynəlxalq Robotlaşma Federasiyasının (IFR) hesabatına görə, hazırda dünyada 1,15-1,17 mln. sənaye robotu çalışır. Onlardan 39%-i avtomobil, 19%-i elektronika, 18%-i isə metallurgiya və kimya sənayesində fəaliyyət göstərir. 
Araşdırmada bildirilir ki, 1993-cü ildən bu günədək ABŞ-da robotlar 360-670 min nəfərin işini əlindən alıblar. İqtisadçı-alimlər hesab edirlər ki, robotlar əmək haqlarının artmasına mane olur. 

2025-ci ilə qədər robotlaşmanın real əmək haqlarında artımı 1,3-2,6% azaldacağı ehtimal edilir.
Daron və Paskala görə, avtomatlaşma prosesi Avrozona ölkələrinə daha çox təsir edəcək. OECD ölkələrindən Almaniya və Avstriyanın əmək bazarı daha çox təhlükəyə məruz qaldığı halda, Cənubi Koreyaya təsir minimal olacaq.
OECD hesabatına əsasən, yaxın 20 ildə robotlaşma prosesinin sürətlənməsi iş yerləri ixtisarının 9%-ə çatmasına, hər bir yeni robotun isə 6,2 işçini əvəz etməsinə səbəb olacaq.
U.A.
www.oxu.az
"

"“Facebook Messenger”in qrup çatlarında pulköçürmə mümkün oldu“Facebook” sosial şəbəkəsi “Messenger”in qrup çatlarında pulköçürmə funksiyasını işə salıb.
Oxu.Az-ın məlumatına görə, Lent.az “Newsru.com”a istinadən xəbər verir ki, bu barədə “Facebook”un bloqunda məlumat verilib.
Hazırda yeni funksiya yalnız ABŞ-dan olan istifadəçilər üçün “Messenger”in veb-versiyasında və “Android” əlavəsində işləyir, yaxın vaxtlarda isə “iOS” versiyası da əlçatan olacaq.
Həmsöhbətlərdən pul istəmək üçün istifadəçi ödənişlər menyusuna daxil olmalı və ona pul köçürməli olan qrup istifadəçilərini seçməlidir. Bundan sonra, ödənişin ümumi məbləğini və bir adamın adını yazmalıdır. 
Adı çəkilən istifadəçilər sorğunu aldıqdan sonra kartla pul köçürə biləcəklər. Bu zaman “Facebook” ödənişlərdən komissiya haqqı tutmayacaq.
Qeyd edək ki, “Messenger”in dialoqlarında pulköçürmə sistemi 2015-ci ildən işə salınıb.
U.A.
www.oxu.az
"

"“5G”-ni dəstəkləyən smartfonlar nə vaxt satılacaq?Beşinci nəsil mobil rabitə (5G) texnologiyasını dəstəkləyən ilk smartfonların 2019-cu ildə satışa çıxarılması gözlənilir. Bu barədə “Light Reading” nəşri “Qualcomm” şirkətinin nümayəndəsinə istinadən məlumat verib.
Oxu.Az “ICTnews”a istinadən xəbər verir ki, nəşrin məlumatına görə, 2019-cu ildə eyni anda iki texnologiyanı (4G/LTE və 5G) dəstəkləyən yeni qurğular satışa çıxarılacaq. 
Bununla yanaşı, onlar daim “4G” şəbəkəsinə qoşulma funksiyası ilə təchiz ediləcəklər. Məlumata görə, “4G” qoşulma istifadəçiyə. hətta yüksəktezlikli diapazonda siqnal yoxa çıxanda onlayn qalmağa imkan verəcək.
Cari ilin ikinci rübündə sınaq proqramlarının gələcək inkişafı çərçivəsində “Qualcomm” şirkəti telefon istehsalçılarına “5G” modem (Snapdragon X50) texnologiyasını təklif etməyi, növbəti ildə qurğuların sınağına başlamağı planlaşdırır.
Qeyd edək ki, “5G” şəbəkəsi mövcud “4G” şəbəkəsini əvəz edəcək yeni nəsil rabitə şəbəkəsidir. Proqnozlara görə, şəbəkədən 2020-ci ildən etibarən bütün dünyada istifadə mümkün olacaq. 
Bundan sonra yalnız smartfonlar üçün optimallaşdırılan “4G” şəbəkəsindən fərqli olaraq milyardlarla qurğunun qoşulacağı “5G” şəbəkəsi məlumatların yüksək sürətlə ötürülməsini, aşağı yubanma dərəcəsini, eləcə də enerjidən az istifadəni təmin edəcək.
U.A.
www.oxu.az
"

"“Apple”dan milyonlarla “iPhone” istifadəçisinə bəd xəbərQarşıdakı günlərdə təqdim olunacaq iOS 10.3.2 versiyası milyonlarla “iPhone” istifadəçisini kədərləndirəcək.
Oxu.Az “Technote”a istinadən xəbər verir ki, bu versiya ilə birlikdə iOS 10-un 32-bit dəstəyi sona çatır. 
Qarşıdakı günlərdə təqdim ediləcək iOS 10.3.2 yenilənməsi, quruluşuna görə olduqca bənzərsizdir. Ancaq bunu yaxşı mənada vurğulamırıq. “Apple” bu günə qədər görülməmiş bir şeyi edir və iOS 10 versiyasının ortasında bəzi köhnə “iPhone” modellərinə dəstəyi dayandırır.
iOS 10.3.2 versiyasının iki beta versiyası da 32-bit cihazları dəstəkləmədi. Bu o deməkdir ki, təxminən 43,7 milyon “iPhone” istifadəçisi iOS 10.3.2 versiyasını istifadə edə bilməyəcək. 

Çünki hələ də “iPhone 5” və “iPhone 5c” modellərini istifadə edən milyonlarla insan var. Bu telefonlar iOS 10 istifadə edən son “iPhone” cihazları olacaq. Bu modellər yalnız iOS 10.3.1 versiyasını istifadə edə biləcəklər.
Yenə də “iPhone 5” və “iPhone 5C” kimi cihazların, iOS 10.3.1 versiyasına qədər yenilənmiş olması sevindirici haldır. Çünki Android tərəfində bu cür köhnəlmiş cihazlar, yeni versiyalara qəbul olunmur. Yenə də Apple-ın iOS 10 versiyasının ortasında belə bir addım atması olduqca maraqlıdır.
U.A.
www.oxu.az
"

"Yeni “Nokia” “iPhone”dan baha olacaq – FOTO“HMD Global” şirkəti bu ilin 3-cü rübündə “Nokia” brendinin flaqman smartfonunu təqdim edəcək.
Oxu.Az “Technote”yə istinadla xəbər verir ki, onun texniki göstəriciləri və qiyməti artıq bəllidir. 

Sözügedən smartfon “Nokia 9”, bu ilin 3-cü rübündə satışa çıxarılacaq.
ABŞ-da onun qiyməti isə 700 dollar təşkil edəcək. Göründüyü kimi, bu cür qiymət dəyəri “Nokia” brendli smartfon üçün bir qədər bahadır. Yadınızdadırsa, əvvəlki büdcəli modellər daha ucuz qiymətə satılırdı. 

“Nokia 9”-un texniki göstəricilərinə gəldikdə isə o, 5,5 inç QHD OLED ekran, 8 nüvəli Snapdragon 835 prosessoru, 6 GB RAM, 64/128 GB daxili yaddaş, 22 MP-lik arxa və 12 MP-lik ön kamera, 3800 mAh (sürətli enerji yığma funksiyalı) enerji tutumlu batareya ilə təchiz olunacaq. 

Bundan əlavə, yeni flaqman smartfonun korpusu IP69 standartına uyğun olaraq tozdan və sudan qorunacaq və cihaz göz qişası skanına sahib olacaq.
U.A.
www.oxu.az
"

"Ekspert Azərbaycanda xarici e-xidmətlərə ƏDV-nin tətbiqindən danışdı“Son vaxtlar Vergilər Nazirliyi həddindən artıq aktivlik edir. Məncə, bu, heç də yaxşı hal deyil. Hər gün bir sənəd qəbul edirlər”.
Oxu.Az “Report”a istinadən xəbər verir ki, bunu Multimedia Mərkəzinin rəhbəri Osman Gündüz deyib.
O.Gündüzün sözlərinə görə, xaricdən alınan elektron xidmətlərə tətbiq edilən ƏDV cəmiyyətə mənfi təsir edir: “Bu gün tanıdığım insanların çoxu Gürcüstanda bank kartı alır. Çünki Vergilər Nazirliyi yeni qaydalar çıxarıb. 
Bu heç də yaxşı hal deyil. Demək olar ki, bizim valyutalar ancaq gürcü banklarında dövriyyə edir”.
U.A.
www.oxu.az
"

"“Google”dan yenilik: Şirkət indi araq istehsal edir“Google” şirkəti Polşanın “Redkroft” dizayn studiyası ilə birlikdə araq istehsal edib.
Oxu.Az Trend-ə istinadən xəbər verir ki, araq butulkaları hədiyyə bağlamasında məhdud saydadır.
Bildirilir ki, araq istehsalı “Google” şirkətinin binasının tarixi ilə bağlıdır. Belə ki, şirkət 10 ildir Varşavada keçmiş şərab zavodunun binasında yerləşir.
U.A.
www.oxu.az
"

"“Yüksək Texnologiyalar Parkı”nın rəhbərliyində yeni – TƏYİNAT“Yüksək Texnologiyalar Parkı” MMC-nin direktor müavini Kənan Bayramov direktor vəzifəsini müvəqqəti icra edən təyin olunub.
Oxu.Az xəbər verir ki, bunu Trend-ə Azərbaycanın İT bazarındakı mənbə deyib.
K.Bayramov 2013-cü ilin aprelindən bəri cəmiyyətə rəhbərlik edən Seymur Ağayevi əvəz edib.
Qeyd edək ki, “Yüksək Texnologiyalar Parkı” 2012-ci ilin noyabrında yaradılıb.
U.A.
www.oxu.az
"

"“Azerspace-1” üzərindən dörd populyar kanal yayımlanmağa başladıGürcüstanın dörd populyar kanalı (“İmedi” TV, “GDS” TV, “Pirveli” TV və “Marneuli” TV) “Azerspace-1” peyki üzərindən yayıma başlayıb. 
“Azərkosmos” ASC ilə imzalanan kommersiya müqaviləsinə əsasən, kanallar 2017-ci ilin aprel ayından etibarən 11095/H/30000 tezliyi ilə yayımlanır. 
Bu barədə Oxu.Az-a “Azərkosmos” ASC-dən bildirilib. 
Gürcüstanda, xüsusilə, azərbaycanlıların sıx məskunlaşdığı bölgələrdə kifayət qədər izləyicisi olan bu kanallar vasitəsilə gürcü dilində ictimai, siyasi, iqtisadi, analitik, idman, musiqi, əyləncə və mədəniyyət verilişləri nümayiş edilir.
Cənubi Qafqazda ilk və yeganə peyk operatoru olan “Azərkosmos” ASC telekommunikasiya və coğrafi kəşfiyyat sahələri üçün yüksək keyfiyyətli peyk xidmətləri təqdim edir. 
2013-cü ilin fevral ayında orbitə buraxılan və “Azərkosmos” tərəfindən idarə edilən “Azerspace-1” peyki 46° şərq uzunluğu orbital mövqeyində yerləşir və Avropa, Afrika, Yaxın Şərq, Qafqaz və Mərkəzi Asiya regionlarını əhatə edir. 
U.A.
www.oxu.az
"

"Mobil bankçılıq ənənəvi bankları “udur” – ARAŞDIRMAGənc nəsilin seçimləri dünya miqyasında bütün sektorlara təsir edir və gələcəyi formalaşdırır. Bank sektoru da bunlardan birdir. Gənclər ənənəvi bankçılıq yerinə, rəqəmsal bankçılığa  üstünlük verirlər. Bu da ənənəvi bankçılıq üsullarının sonunu gətirə bilər.
BANKA GETMƏK VƏRDİŞİ YOX OLUR
Müştərilərin pullarını idarə etmələri üçün ortaya çıxan mobil tətbiqlər günbəgün inkişaf edir, müştərilərin bank filialları ilə ünsiyyəti azalır. Yaxın gələcəkdə bank filialları və şöbələri keçmişdə qalacaq. Ola bilsin ki, filialların tamamilə ortadan qalxması üçün xeyli vaxt qala bilər, amma onlayn bankçılıq kanalları inkişaf etdikcə, bankı ziyarətetmə vərdişinin yox olacağı qətidir.
Araşdırmalara görə, sürətli olmayan və texnologiyasını yeniləməyən banklar müştərilərini itirəcəklər.
Bankomatlar (ATM) pul çıxartmaq və yerləşdirmək əməliyyatları xaricində istifadə olunmayacaq və filiallarla eyni taleyi bölüşəcək.
SMARTFONLAR ƏSAS BANK KANALINA ÇEVRİLİR
Ağıllı telefonlar əsas bank kanalı halına gələcək. Ağıllı telefonlar filialdakı bank işçilərindən daha çox məlumat vermək və toplaya bilmək potensialına malikdir. Müştəri getdiyi çox yerə  telefonunu özü ilə aparır və cihaz vasitəsilə ətraflı məlumat ala, pul köçürə və digər bank əməliyyatlarını həyata keçirə bilir.
Artıq bir neçə ildir Avropa və ABŞ-ın ən iri bankları filiallarını bağlayaraq onlayn bankçılığa keçirlər. Ötən il “Bank of America”, “Citigroup” və “JPMorgan” 389 filialını bağlayıb. Buna səbəb aktiv bank istifadəçilərinin 90%-ə yaxınının bank xidmətlərindən kompüter və telefonu vasitəsilə istifadə etmələridir.
İŞÇİLƏRƏ EHTİYAC AZALIR
Banklar təkcə filiallarını deyil, həm də işçilərinin sayını azaldırlar. Məsələn, hələ ötən ilin iyun ayında “Bank of America” bildirib ki, istehlakçıların dəyişən tələbatının ödənilməsi üçün mobil bankçılığa daha çox üstünlük veriləcək, gəlir gətirməyən filiallar bağlanacaq və 8 mindən çox işçi ixtisar olunacaq. İxtisarlar “Bank of America”nın ağır vəziyyətdə olmasını deyil, müştərilərin davranışındakı dəyişikliyi əks etdirir.
AZƏRBAYCANDA DA BANKLAR AKTİV ONLAYN BANKÇILIĞA KEÇİRLƏR
Azərbaycanda da bank filiallarına tələbatın azaldığı müşahidə olunur. Banklar dəyişən müştəri vərdişlərinə cavab vermək üçün filiallarını bağlayaraq, aktiv şəkildə onlayn bankçılığa keçməyə başlayıblar.
“Unibank”, “Kapital Bank”, “Bank of Baku”, “Bank Respublika”, “Dəmir Bank”, “Azərbaycan Beynəlxalq Bankı”, “Expressbank”, “Azər-Türk Bank”, “Nikoil Bank”, “TuranBank” internet və mobil bankinqə daha çox önəm verən banklardır.
“Unibank” mobil əlavəsinin imkanlarını davamlı olaraq artırır. Bir neçə gün öncə “Unibank Mobile”ın planşet versiyası istifadəyə verilib. Ölkə banklarının mobil əlavələrinin istifadəçi sayının müqayisəsi göstərir ki, ən çox yüklənən mobil əlavə “Unibank Mobile”dır. “Unibank Mobile” banka gəlmədən, istənilən vaxt və istənilən yerdə bank xidmətlərindən istifadəyə imkan verir.
Azərbaycanda ən böyük filial şəbəkəsinə malik olan “Kapital Bank” da mobil şöbəsini günbəgün təkmilləşdirir. Bank tam yenilənmiş İnternet və Mobil Bank xidmətləri ilə hesablar, kartlar, kredit və depozitləri idarə etməyi daha da asanlaşdırıb. Barmaq izi ilə daxil olmaq imkanına malik olan “Kapital Bank”ın mobil tətbiqi bank xidmətlərindən əlavə, kommunal və mobil xidmətlər üzrə borclarınızı ödəmək üçün funksiyalara malikdir.
“Bank of Baku” da elektron bankçılığın inkişafı sahəsində fəaliyyətini genişləndirərək, müştərilərin filiala gəlmədən xidmətlərdən 24/7 rejimində istədikləri an faydalana bilməsi üçün çalışır. 2017-ci ildən etibarən “Bank of Baku” fəaliyyətini daha çox rəqəmsal platforma üzərindən həyata keçirməyi nəzərdə tutub. Bu da öz növbəsində, korporativ müştərilərə əməliyyatlarının 60%-dən çox hissəsini banka gəlmədən internet və mobil bankinq vasitəsilə həyata keçirmək imkanı yaradacaq. 
Daima yenilikləri tətbiq edən “Expressbank” öz müştərilərinin işini rahatlaşdırmaq üçün elektron “Şəxsi kabinet” yaradıb. Bankın saytından “Şəxsi kabinet” bölməsinə daxil olaraq əsas bank xidmətlərindən istifadə etmək mümkündür.
“Azər-Türk Bank” müasir və təhlükəsiz “E-bank” internet bankçılıq xidməti təqdim edir. Bu xidmət vasitəsilə “Azər-Türk Bank” korporativ və fərdi sahibkar olan müştərilərinə hesab əməliyyatlarını sürətli və daha təhlükəsiz şəkildə həyata keçirmək imkanını yaradır. Belə ki, “E-Bank” vaxta qənaət etməyə, bank əməliyyatlarını sutkanın istənilən vaxtında, dünyanın istənilən nöqtəsindən, internetə qoşulmuş istənilən kompüterdən təhlükəsiz və sadə şəkildə yerinə yetirməyə kömək edir.
“Dəmirbank” ASC-nin İdarə Heyətinin sədri Fərid Abuşov mətbuata müsahibəsində bildirib ki, bank qısa müddətdə yeni innovativ internet və mobil bankçılıq xidmətlərini müştərilərinin istifadəsinə verəcək.
Onun sözlərinə görə, mobil və internet bank vasitəsilə əməliyyatların aparılması və qeyri-nağd əməliyyatları təşviq etmək üçün müştərilərə “DəmirClick” xidmətindən istifadə edərək bank əməliyyatlarının aparılmasını tarif və qiymət qoyma baxımından daha sərfəli olacaq.  
Banklar yaxşı anlayır ki, biznes-modelini yeni müştəri vərdişlərinə uyğun dəyişən banklar gələcəkdə daha üstün mövqedə olacaqlar.
E.Ə.
www.oxu.az
"

"Smartfonlar üçün özü bərpaolunan şüşə yaradıldıKaliforniya Universitetindən bir qrup kimyaçı elektrik keçirə bilən özü bərpaolunan material yaradıb.
Oxu.Az-ın Trend-ə istinadən məlumatına görə, bu material smartfonlar üçün ekran qismində istifadə oluna bilər.
Mütəxəssislər qeyd edirlər ki, bu material sınaqlar zamanı cızıq və kəsiklərə qarşı davamlılıq nümayiş etdirib. Material yarıya bölündükdə belə 24 saatdan az müddətdə bərpa olunur.
Belə ki, bu materialın tərkibində olan ion və molekullar bir-birinə doğru hərəkət edərək üz qabığının birləşməsinə səbəb olur.
S.B.
www.oxu.az
"

"“SpaceX” istifadə edilmiş raketin enişini göstərdi – VİDEO“SpaceX” şirkəti çərşənbə günü, aprelin 5-də, öz Instagram səhifəsində “Falcon 9” raketinin birinci pillənin istifadəsi ilə eniş etməsinin videosunu yayıb.
Oxu.Az-ın məlumatına görə, raketin buraxılışı martın 30-da həyata keçirilib.
Bu şirkətin nəaliyyətinin ilk nümayişi idi, belə ki, canlı yayım raketin eniş etməsi zamanı kəsilmişdi.
“SpaceX” 2017-ci ildə 27 kommersiya və mülki raket buraxılışı həyata keçirməyi planlaşdırıb. Bundan əlavə, şirkət “Falcon Heavy” raketi və “Dragon V2” gəmisinin ilk sınaqlarını keçirəcək.

S.B.
www.oxu.az
"

"Azərbaycanda xarici reklamların yayımı qadağan edilir – YENİLƏNİBAzərbaycanda kabel şəbəkəsi yayımında retranslyasiya olunan telekanallarda xarici reklamların yayımı qadağan edilir.
Oxu.Az Report-a istinadən xəbər verir ki, bu, yeni hazırlanan “Kabel şəbəkəsi yayımı haqqında” qanun layihəsində əksini tapıb.
Qanun layihəsində qeyd olunub ki, buna görə yayımçı məsuliyyət daşıyacaq.

Layihəyə əsasən, kabel şəbəkəsi yayımında retranslyasiya olunan xarici telekanallarda reklam vaxtlarında yayım qaydaları müvafiq icra hakimiyyəti orqanının yaratdığı qurum tərəfindən müəyyən olunur.
Kabel şəbəkəsi yayımçısı dövlət maraqlarının qorunması məqsədilə kabel şəbəkəsi üzrə yayımlanması nəzərdə tutulan proqram paketini müvafiq icra hakimiyyəti orqanının yaratdığı qurumla razılaşdırır.
Xarici ölkələrin teleradio yayımçısı Azərbaycanda fəaliyyət göstərən yayımçının proqram paketində yayımlanmaq üçün müvafiq icra hakimiyyəti orqanının yaratdığı qurumdan icazə almalıdır. Müvafiq icra hakimiyyəti orqanının yaratdığı qurum tərəfindən icazə verilməyən hər hansı xarici telekanalın yayımına görə yayımçı məsuliyyət daşıyır.
Kabel şəbəkəsi ilə yayımlanan mövcud teleradio proqramlarının məzmununa yayımçı nəzarət edir. Teleradio proqramlarının tərkibində dövlətin qanuni maraqlarına toxunan, etnik, irqi və dini ayrı-seçilik təbliğ edən verilişlərə görə proqramın sahibi məsuliyyət daşıyır.
Yayımçı belə proqramların kabel şəbəkəsi ilə yayımını məhdudlaşdıra, dayandıra və ya yayım təşkilatı ilə bağladığı müqaviləni ləğv edə bilər.
Layihə Milli Məclisin plenar iclasına tövsiyə olunub.
15:49
Milli Məclisinin Mədəniyyət komitəsinin iclasında “Kabel şəbəkəsi yayımı haqqında” yeni qanun layihəsi müzakirəyə çıxarılıb.
Oxu.Az APA-ya istinadən xəbər verir ki, layihə barədə komitə sədri Rafael Hüseynov məlumat verib.
Müzakirə zamanı Azərbaycanda 17 kabel şəbəkəsinin fəaliyyət göstərdiyini deyən R.Hüseynov qeyd edib ki, bu sahədə sui-istifadə halları var: 
“Bu da məsələnin tənzimlənməsini zəruri edir. Bir müddət əvvəl xarici kanalların yerli tezliklərdə yayımlanması dayandırıldıqdan sonra kabel şəbəkəsinin imkanları bir qədər artıb”.
R.Hüseynov bildirib ki, layihə 17 maddədən ibarət olsa da, kabel şəbəkəsi yayımı ilə bağlı ortaya çıxan bütün məsələləri əhatə edir: 
“Kabel şəbəkəsi yayımının həyata keçirilməsinə şərait yaratmaq qanun layihəsinin 1-ci, ondan istifadə edənlərin marağının təmin edilməsi 2-ci məqsəddir. Bu yayım üçün əlverişli mühit yaratmaq da məqsədlərdən biridir. Bu qanunda sahibkarların, abonentlərin marağını nəzərə almaqla yanaşı, dövlətin və millətimizin marağı da nəzərə alınıb”.

 

Qanun layihəsi müzakirələrdən sonra birinci oxunuşda plenar iclasa tövsiyə olunub.
12:59
Azərbaycanda kabel şəbəkəsi ilə bağlı yeni qanun layihəsi hazırlanıb.
Oxu.Az APA-ya istinadən xəbər verir ki, “Kabel şəbəkəsi yayımı haqqında” qanun layihəsi Milli Məclisin Mədəniyyət komitəsinin bu gün keçirilən iclasında müzakirəyə çıxarılacaq.
Layihədə Azərbaycanda kabel şəbəkəsinin yayımı ilə bağlı yeni müddəalar əksini tapıb. 
U.A.
www.oxu.az
"

"MTRŞ sədri: Azərbaycan əhalisi xarici telekanallara baxmağa üstünlük verir“Azərbaycan telekanallarında reklam olduqca aşağı səviyyədədir”.
Oxu.Az APA-ya istinadən xəbər verir ki, bunu Milli Televiziya və Radio Şurasının sədri Nüşrəvan Məhərrəmli Milli Məclisin Mədəniyyət komitəsinin iclasında “Kabel şəbəkəsi haqqında” qanun layihəsinin müzakirəsi zamanı deyib.
O bildriib ki, buna səbəb əhalinin qonşu ölkələr - Türkiyə və Rusiya kanallarına üstünlük verməsindədir:
“Bunun günahı o ölkələrdə deyil. Sadəcə, insanlarımız həmin ölkələrin dillərini sərbəst bildikləri və o telekanallardakı proqramlar onlara maraqlı gəldiyi üçün baxırlar. Bu baxımdan o ölkələrin telekanallarının reklamları da çox rahat bizim ölkə bazarına yer tapır, rahat reklam olunurlar. Amma bunun da çarəsi var və elə də ciddi problem deyil. Məsələn, kabel televiziyaları həmin ölkələrin kanallarını yayımlayarkən reklamlar zamanı hansısa vasitə ilə o hissəni dayandıra bilərlər. Ümumiyyətlə, yeni qanun layihəsi imkan verəcək ki, biz bunun da həllini tapaq. Təbii ki, ilk növbədə sərt tədbirlərə üstünlük verməyəcəyik”.
A.M.
www.oxu.az
"

"Astronomlar məhv olmuş planetin qalıqlarını tapıblar – VİDEOAstrofiziklər Mars orbitində dağılmış planetin “Troyan asteroidləri” adlanan qalıqlarını aşkar ediblər.
Oxu.Az Report-a istinadən xəbər verir ki, bu kəşf Çilidəki “Very Large Telescope” teleskopunun sayəsində mümkün olub.
Tapılan “qalıqlar”ın tərkibinin tədqiqi göstərib ki, aşkar edilən asteroidlər əvvəllər alimlərin diqqət mərkəzinə düşən kosmik “bədən” ilə eynidir.
Tədqiqatçılar bunun sayəsində belə bir qənaətə gəliblər ki, Mars orbitində aşkar edilən asteroid “səpintilər”i bir vaxtlar mövcud olmuş, ola bilsin ki, digər obyektlərlə toqquşma nəticəsində məhv olmuş planetin qalıqlarıdır.

N.О.
www.oxu.az
"

"“WhatsApp”dan növbəti yenilik gözlənilir“WhatsApp” mesajlaşma proqramı yeni funksiyasını istifadəyə verməyə hazırlaşır.
Oxu.Az axşam.az-a istinadən bildirir ki, proqram vasitəsi ilə yaxın zamanda istifadəçilər bir-birinə pul göndərə biləcəklər.
Pul transferi funksiyası ilk olaraq Hindistanda test ediləcək.
U.A.
www.oxu.az
"

"“Android” istifadəçilərinin sayı “Windows”u ötdü“Android” əməliyyat sistemi istifadəçilərinin internetdə fəallığı tarixdə ilk dəfə olaraq “Windows” istifadəçilərinin fəallığını üstələyib.
Oxu.Az-ın məlumatına görə, Lent.az “realnoevremya.ru” saytına istinadən xəbər verir ki, ötən ay əməliyyat sistemləri bazarında dönüş baş verib.
“StatCounter” şirkətinin məlumatına əsasən, internet trafikinin 37,93%-i “Android”in payına düşüb. “Windows” əməliyyat sisteminin payı 37,81% olub.
Bu məlumatlar mobil cihazlara keçid tendensiyasından xəbər verir və aradakı fərq daha da artacaq. “iOS” və “macOS” əməliyyat sistemlərinin payı isə müvafiq olaraq 13,09 və 5,17% təşkil edib.
U.A.
www.oxu.az
"

"Ramin Quluzadə Masallıda vətəndaşlarla görüşəcəkNəqliyyat, rabitə və yüksək texnologiyalar nazirinin mərkəzi icra hakimiyyəti orqanları rəhbərlərinin 2017-ci ilin aprel ayında şəhər və rayonlarda vətəndaşların qəbulu cədvəlinə uyğun olaraq, Masallı şəhərində aprelin 7-nə nəzərdə tutulan qəbulunun vaxtı 14.04.2017-ci il tarixinə dəyişdirilib. 
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən bildirilib. 
Həmin tarixdə saat 12:30-da Nəqliyyat, rabitə və yüksək texnologiyalar naziri Ramin Quluzadə Masallı şəhərində Masallı, Lənkəran, Astara, Lerik və Yardımlı rayonlarının sakinlərinə göstərilən nəqliyyat, telekommunikasiya (telefon, internet, televiziya və radio yayımı), poçt xidmətləri və bu sahədə bölgələrdə əhalini maraqlandıran digər məsələlərlə bağlı vətəndaşları qəbul edəcək.
Vətəndaşlardan “mincom@mincom.gov.az” elektron poçt ünvanı, 1655 “Çağrı Mərkəzi”, 012 598 38 18 nömrəli telefon vasitəsi ilə (regionlardan edilən zənglər pulsuzdur) əlaqə saxlayıb qəbula yazılmaları xahiş olunur.
Eyni zamanda, qəbula gəlmək istəyən vətəndaşlar, zərurət yaranarsa, yaşadıqları ərazinin poçt və telefon qovşaqları tərəfindən nəqliyyat vasitələri ilə təmin olunacaqlar.
Bunun üçün aşağıdakı nömrəli telefonlara zəng etmələri xahiş olunur:
Masallı rayonunda                   025 2153004

Lənkəran rayonunda               025 2554527

Astara rayonunda                   025 2254242

Lerik rayonunda                       025 2746088

Yardımlı rayonunda                 025 2061055
U.A.
www.oxu.az
"

"İlon Maskdan Mars, süni zəka, bəşəriyyətin gələcəyi barədə 12 sitatBir çoxları İlon Maskı (Elon Musk) dahi, digərləri isə fırıldaqçı adlandırır. Lakin bütün bunlara baxmayaraq, “Tesla” və “SpaceX” kimi şirkətlərin təsisçisinin imza atdığı uğurları nəzərə almamaq mümkün deyil. 
Onun avtomobil şirkəti bir neçə müddət bundan öncə məşhur “Ford” şirkətinin ümumi kapitalizasiyasını keçmiş, “Falkon” raketi isə yeni sınağı uğurla başa vurmuşdur. 
“Business Insider” öz növbəsində bu dahi insanın maraqlı sitatlarını bir araya yığmışdır.
Oxu.Az İlon Maskın digər planetlərin kolonizasiyası, süni zəka və ümumilikdə insanlığın gələcəyi haqqında 12 sitatını təqdim edir:
Süni zəka barəsində:
“Süni zəka nəinki bizim hər birimizə, hətta insan sivilizasiyası üçün də böyük təhlükə mənbəyidir. Məhz buna görə, süni zəka sahəsində araşdırmaların daha çox aparılması bu qədər vacibdir”.
Digər planetlərin kolonizasiyası haqqında:
“Əgər insanların multiplanetar növolma ehtimalı varsa, kosmik-raket texnikası sahəsində fundamental inkişaf lazımdır. Elə raketlər lazımdır ki, onları işə salandan sonra onlardan yenidən istifadə etmək mümkün olsun”.
Uçan avtomobillər barəsində:
“Təbii ki, biz uçan avtomobili yarada bilərik. Əsas çətin məsələ bunda deyil. Əsas çətin məsələ ondan ibarətdir ki, onu tamamilə səssiz və təhlükəsiz etməkdir”.
Nəticəyə doğru istiqamətlənmək barəsində:
“Mən prosesə inanmıram. Bundan əlavə olaraq, mənim yanıma insanlar müsahibəyə gələndə və deyəndə ki, proses onlar üçün ən əsas xüsusiyyətdir, bunu yaxşı keyfiyyət kimi qəbul etmirəm”.
İnnovasiyalar barəsində:
“İdealda bir-biri ilə rəqabət aparacaq 3-4 böyük müəssisənin olmasını istəyərdim. Bu cür vəziyyət innovasiyaya stimul verir. Əgər şirkət yerində dayanıb və texnologiyasını inkişaf etdirmirsə, onda onun rəqibləri onu asanlıqla geridə qoyacaqlar”.
Yeni kəşf barəsində:
“Əgər nəsə yeni bir şey kəşf etmək istəyirsinizsə, onda fiziki prinsiplərdən istifadə edin. Fizika, intuisiya və sağlam düşüncəni inkar edən qərarların tapılmasında yardımçı olur. Misal olaraq kvant mexanikasını gətirmək olar”.
Ölümsüzlük barədə:
“Mən həqiqətən də düşünürəm ki, uzun və xoş ömür sürmək ən yaxşısıdır. Məhz buna görə biz, insanların qocalıq dövründə rastlaşdıqları problemləri aradan qaldırmaq istəyirik. Bir tərəfdən bilmirəm. Mən dəqiq bilirəm ki, sonsuz həyat yaşamaq istəməzdim”.
Mars barədə:
“Ən əsası Marsda tamamilə avtonom və azad bir şəhər yaratmaq lazımdır. Bütün insanlığın yaşam müddəti və bizim sivilizasiyamızın varolma müddəti bundan asılıdır”.
Amerika barədə:
“Amerika tədqiqatçılar ölkəsidir. Amerika yeni kəşflərə atılmağa can atan insan obrazını canlandırır”.
Elektromobillər barədə:
“Şəhərlərdəki havanın təmiz olması üçün elektromobillərə keçmək lazımdır”.
Bərpa oluna bilinən enerji barədə:
“Təsəvvür edin ki, bizim yalnız günəş enerjimiz var və Günəş yeganə resursdur. İspaniyada kiçik bir ərazi, Avropanı elektriklə təmin etmək üçün kifayət edir”.
Kosmik səyahət barədə:
“Biz, insanlara, kosmosa yol açmağı istəyirik. Buna nail olmaq üçün kosmosu əlçatan etməliyik”.
Mənbə: Technote.az
U.A.
www.oxu.az
"

"“iPhone 8”-lə bağlı yeni təfərrüatlar məlum olduİnternetdə “Apple”ın istehsalına hazırlaşdığı “iPhone 8” smartfonu ilə bağlı yeni təfərrüatlar yayılıb.
Oxu.Az-ın məlumatına görə, Lent.az “9to5 Mac” portalına istinadən xəbər verir ki, cihaz küncləri maili yox, hamar OLED-displeylə təchiz ediləcək.
Displeyin bütün ekran boyu, ekranın diaqonalının isə 5,8 olacağı gözlənilir.
“iPhone 8”-in “Lighting” qoşulma yerinin olmayacağı, əvəzində “MacBook”da istifadə olunan USB-C ilə təchiz ediləcəyi deyilir.
Yeni smartfon bu ilin payızında təqdim olunacaq.
U.A.
www.oxu.az
"

"“NETTY 2017” internet mükafatının keçirilməsi başladı“NETTY 2017”-in Azərbaycan Milli İnternet Mükafatının keçirilməsi başladı. Müsabiqədə iştirak üçün ərizələrin qəbulu www.netty.az saytında həyata keçirilir.
“NETTY 2017”-in Azərbaycan Milli İnternet Mükafatının keçirilmə şərtlərə müvafiq olaraq, saytların və müsabiqə iştirakçıların qeydiyyatı ilə bağlı ərizələrin qəbulu 2017-ci il 3 aprel tarixdən 15 may tarixədək baş tutacaq.
15 maydan 22 mayadək “NETTY 2017” nominantlarının müəyyən edilməsi üçün Ekspert Şurasının və Virtual münsiflər heyətinin paralel səsverməsi həyata keçirilir.
22 mayda Ekspert Şurasının (Şura hər nominasiya üzrə üç nominant seçir) və Virtual münsiflər heyətinin (münsiflər heyəti iştirakçıların ümumi sayından “Virtual münsiflər heyətinin seçimi” nominasiyasında üç nominant seçir) seçiminə əsaslanaraq, NETTY Akademiyası öz səsverməsinə başlayır. 
Akademiya mövcud nominasiyalardan hər birində mükafatın yeganə qalibini müəyyən edir. Göstərilən müddət ərzində, müsabiqədənkənar fəxri və həvəsləndirici nominasiyalar üzrə də səsvermə keçirilir. 
“NETTY 2017” nominasiyalarının qalibləri rəsmi olaraq təntənəli mərasimdə elan edilirlər. 

Müsabiqənin əsas mükafatı “NETTY heykəlciyi” - qaliblərə təntənəli surətdə təqdim edilir. Mükafatlandırma mərasimində mükafatın bütün nominantları iştirak edirlər. 
Mərasimin tarixi və yeri barədə məlumat daha sonra təqdim ediləcək.
www.netty.az saytının hər bir ziyarətçisi “Facebook” və ya “Twitter”də öz sosial profilinin məlumatlarından istifadə edərək Virtual münsiflər heyətinin üzvü ola bilər və müsabiqənin nominantlarının seçimində iştirak edə bilər. 
Ekspert Şurası – müsabiqənin təşkilat komitəsinin şəxsi dəvəti ilə formalaşır. 

NETTY Akademiyası, Azərbaycanın ictimai, dövlət və biznes-strukturlarında çalışan nüfuzlu şəxslərlə təmsil olunur.
Ənənəvi olaraq müsabiqə çərçivəsində aşağıdakı nominasiyalar üzrə Azərbaycanda ən yaxşı saytların adları çəkiləcək: 
“Azərbaycan”, “Dövlət saytı”,  “Elm və təhsil”, “Mədəniyyət və incəsənət”, “Cəmiyyət”, “İnformasiya və xəbərlər”, “Servis-sayt”,  “Korporativ sayt”, “Elektron Kommersiya sahəsində ən yaxşı sayt”, “İdman”, “Şəxsi sayt”, “Virtual münsiflər heyətinin seçimi”.
2017-ci ildə “Əyləncə” nominasiyası ləğv edilmişdir və sosial şəbəkələrə istiqamətləndirilmiş iki yeni nominasiya əlavə edilmişdi: “Sosial şəbəkələrdə ilin adamı” və “Sosial şəbəkələrdə ilin şirkəti”.
Müsabiqə çərçivəsində fəxri nominasiyalar üzrə də mükafatlar veriləcək: “İlin proqramı”, “Milli informasiya texnologiyaların inkişafının zənginləşdirilməsi” və “İlin İT-hadisəsi”.
“İlin İT-hadisəsi” nominasiyası üzrə iddiaçıların ərizələrinin təhlili nəticəsində, həmçinin “İlin IT-şirkəti” nominasiyasında nominantlar və qalib müəyyən ediləcək.
NETTY çərçivəsində 2017-ci ildə ilk dəfə “İlin IT-Meneceri” nominasiyası keçiriləcək. Onun vasitəsilə ölkənin İT-departamentlərinin ən yaxşı rəhbərləri (təşkilatın 34 fəaliyyət sahəsindən asılı olmayaraq) müəyyən ediləcək.
Akademiyanın qərarı ilə 2017-ci ildə müsabiqədə iştirak üçün hər ərizə üzrə 10 AZN qeydiyyat haqqı tətbiq edilir. Mükafatın bütün əsas nominasiyaları üçün qeydiyyat haqqı hər ərizə üçün 10 AZN təşkil edir.
Resursların ərizələri ümumi şərtlərlə baxılır. Ödəniş yalnız Təşkilat Komitəsi tərəfindən qeydiyyatın təsdiqindən sonra həyata keçirilir. Cari ildə müsabiqə Nəqliyyat, Rabitə və Yüksək Texnologiyaları, Mədəniyyət və Turizm nazirliklərinin hərtərəfli dəstəyi ilə keçirilir. Mükafatın baş partnyoru - “Azercell” şirkətidir.
Müsabiqənin partnyorları aşağıdakılardır: “Baku Tel sərgisi”, “SmartHost.az” və “Renley.az” şirkətləri, “Kassir.az” və “Acqalma.az” layihələridir.
Tədbirə informasiya dəstəyini Infocity.az, telekanal CBC.az, 1news.az, Oxu.Az, Disput.az, Salamnews.org saytları göstərir.
NETTY Azərbaycan Milli İnternet Mükafatı 2004-cü ildə təsis edilib. NETTY - Ümumdünya Şəbəkəsinin milli seqmentinin və ümumiyyətlə, İT-bazarın inkişafı məqsədilə yaradılmış informasiya texnologiyalar sahəsində Azərbaycanın birinci peşəkar mükafatıdır. NETTY mükafatı Azərbaycanın ən yaxşı veb-layihələrini, informasiya texnologiyalar sahəsində mütərəqqi xadimləri üzə çıxarır. 
2017-ci ildə NETTY Azərbaycan Milli İnternet Mükafatı 13-cü dəfə keçiriləcək.

Partnyorluq məsələləri ilə bağlı sualları info@netty.az ünvanına göndərə bilərsiniz.
U.A.
www.oxu.az
"

"Nömrəni ver, deyim, kimsən... — Azərbaycanda qadağa qoyuldu - VİDEOBir neçə gündür sosial şəbəkələrdə və insanlar arasında ən çox müzakirə olunan “Mage” proqramının Azərbaycanda istifadəsinə qadağa qoyulub.
Oxu.Az xəzərxəbər-ə istinadən xəbər verir ki, sözügedən proqramla android telefonlarda istənilən mobil nömrənin sahibini tapmaq mümkün idi.
Belə ki, android istifadəçiləri pleystordan sözügedən proqramı yükləyirdilər. İstədikləri şəxsin nömrəsini yazıb, kimliyini öyrənə bilirdilər.
Bu gündən isə proqram Azərbaycan ərazisində fəaliyyətini dayandırıb.

N.O.
www.oxu.az
"

"Tanınmış hüquqşünasdan “Azercell”in ünvanına sərt ittihamlar – FOTOMobil operatorların abunəçilərini aldatdığı dəfələrlə müzakirə mövzusu olub. Şirkətlərin müştərilərinə necə fırıldaq gəlməsi ilə bağlı şikayətlər, istifadəçilərin saysız-hesabsız narazılıqları artıq məhkəmə müstəvisinə keçib.
Oxu.Az Ölkə.Az-a istinadən xəbər verir ki, tanınmış hüquqşünas Aslan İsmayılov Azərbaycanda ən böyük mobil operator olan “Azercell”i bu fırıldaqlıqlarla bağlı məhkəməyə verib və prosesi udub.
Hüquqşünas “Facebook” hesabında yazıb ki, aylardır uzanan məhkəmə çəkişməsi bu yaxınlarda sona çatıb və nəticədə “Azercell”in milyonluq fırıldağını ifşa etməyə müvəffəq olub: 
“Yadınızdadırsa, bir vaxtlar telefonlarımıza ardı kəsilməyən SMS-lər gəlirdi. Açıb baxdıqda isə hansısa mobil xidmətinə abunə olmağımız bildirilirdi. Bu yolla minlərlə abunəçidən xəbərləri olmadan hər ay 5-10, bəzən isə 20 manat pul tuturdular. Araşdırdıqda bu yolla “Azercell” MMC-nin vətəndaşlardan milyonlar oğurladığını müəyyən etdim. Bu dələduzluq faktı ilə bağlı prokurorluğa müraciət etsəm də, heç bir araşdırma aparılmadı. Sonra bununla bağlı məhkəməyə müraciət etdim. Bu müddət ərzində 1 saylı İqtisad, Apellyasiya və Ali məhkəmələr iddiamı qismən də olsa təmin etdi.
Məhkəmələr “Azercell” MMC-nin mobil telefon nömrəmin müxtəlif xidmətlərə qoşmaqla əsassız pul tutulmasını, müxtəlif telefon nömrələrindən reklam xarakterli SMS-lərin telefon nömrəmə göndərilməsini qanunsuz hesab etdi və gələcəkdə bu kimi hərəkətlərin edilməsini qadağan etdi”.
Hüquqşünas Ali Məhkəmənin son qərarının surətini də paylaşıb:























E.Ə.
www.oxu.az
"

"“Azərpoçt”a yeni baş direktor təyin olunduMəşhur bəstəkar Eldar Mansurovun oğlu yeni vəzifəyə təyinat alıb.
Oxu.Az xəbər verir ki, “Qafqazinfo”nun əldə etdiyi məlumata görə, Ülvi Mansurov Nəqliyyat, rabitə və yüksək texnologiyalar naziri Ramin Quluzadənin əmri ilə dünəndən “Azərpoçt”un yeni baş direktoru təyin olunub. 
Qeyd edək ki, o, daha əvvəl ləğv olunan “Texnikabank”ın İdarə Heyətinin sədri olub və bank sektorunda digər vəzifələrdə çalışıb.
E.Ə.
www.oxu.az
"

"“WhatsApp”da virus yayılıbPopulyar “WhatsApp” messencerində virus yayılıb.
Oxu.Az-ın məlumatına görə, Lent.az “actualnews.org” saytına istinadən xəbər verir ki, zərərli proqram təminatı düşdüyü istənilən cihazdan şəxsi məlumatların surətini çıxararaq öz tərtibatçılarına ötürür.
Hakerlər foto, video, istifadəçi şifrələri və digər mühüm məlumatları birbaşa akkauntlarlardan oğurlamağı bacaran virus hazırlayıblar. 
Artıq bir çox insan bu cür virtual fırıldaqçılığın qurbanı olub. Belə ki, naməlum nömrədən guya təsadüfi qazanılan mükafat barədə istifadəçiyə məlumat gəlir. Qurbanlar bu məlumatı açan kimi virus fəaliyyətə başlayır.
“WhatsApp”ın məlumat təhlükəsizliyi xidməti problemin aradan qaldırılması üzərində işləyir. Yaxın zamanlarda xidmət ənənəvi rejimdə işləyəcək.
U.A.
www.oxu.az
"

"“Word” proqramına süni intellekt tətbiq edilib“Microsoft” şirkəti “Office 365” paketinə daxil olan “Word” proqramı üçün “Korrektor” panelini təqdim edib. Paneldə süni intellekt texnologiyaları tətbiq olunur. Bu, qrammatik səhvləri düzəltməklə yanaşı, həm də mətnin üslubiyyatının yaxşılaşdırılması üçün istifadəçilərə kömək etməyə imkan verir.
Oxu.Az AZƏRTAC-a istinadla xəbər verir ki, “Korrektor” paneli “Word” proqramındakı “Yazı qaydaları” funksiyası kimi işləyir və yazı üslubunun təkmilləşdirilməsi üzrə təkliflər siyahısı təqdim edir. Məsələn, “maybe” və “basically” (“ola bilər” və “əsasən”) sözlərini mənanı itirmədən silmək mümkün olarsa, onlar “şübhəli” kimi işarələnir.
İlk baxışda alqoritm sadə görünür, lakin “Word” yalnız müəyyən siyahıdan sözləri tapmır. Məsələn, really (“həqiqətən”) sözü “həqiqətən yaxşı” mənasında işləndiyində işarələnir. Bu halda, sadəcə “yaxşı” yazmaq daha uyğundur və “Word” bunu “məsləhət görür”. Əgər müəllif “Həqiqətən?” sualını verərsə, proqram anlayacaq ki, bu sözü başqa sözlə əvəz etmək mümkün deyil və daha başqa təklif irəli sürməyəcək.
“Korrektor” paneli standart orfoqrafiya panelində yer alıb və F7, yaxud kontekst menyusunda vurğulanmış sözün üzərinə basmaqla istifadə olunur. “Word” potensial qrammatik səhvləri ikiqat göy xətlə, üslub çatışmazlıqlarını isə sarı punktirlərlə (qırıq xətlərlə) qeyd edir.
“Office” və “Microsoft”un digər məhsullarının istehsalçıları son zamanlar intellektual alqoritmlərə əsaslanan funksiyaları fəal tətbiq edirlər. Belə ki, 2014-cü ildə “Skype”da neyroşəbəkə texnologiyası əsasında danışığın avtomatik tərcüməsi meydana çıxmışdı. 2016-cı ildə isə “Office” proqramına lüğət tərifləri və ensiklopedik arayışları tapan “İntellektual axtarış” funksiyası əlavə olunub.

 
A.S.
www.oxu.az
 
"

"“Google” fotoqraflar üçün sosial şəbəkə yaradır“Google” şirkəti fotoqraflar üçün yenidən sosial şəbəkə istifadəyə verir.
Oxu.Az Lent.az-a istinadən xəbər verir ki, “Google” mütəxəssisləri köhnə ideyalara qayıtmaq və onları yeni üsulla geri qaytarmaq niyyətindədirlər.
Şəkillərlə işləmək üçün nəzərdə tutulan “Google Spaces” xidməti naməlum səbəblərdən populyar ola bilmədi. Ancaq məhz onun əsasında bir fotonun üzərində eyni anda bir neçə istifadəçinin işləyə biləcəyi proqram əlavəsinin istifadəyə verilməsi planlaşdırılır. Proqram sosial şəbəkə adlandırılır, ancaq hələlik müəyyən konsepsiya və ada malik deyil.  
Fotoqraflar üçün gələcəyin sosial şəbəkəsi mövcud “Allo” və “Duo” proqramlarının imkanlarını birləşdirmək niyyətindədir. Şirkətin yeni xidmətinin təqdimatı yaxın zamanlarda, bu ilin may ayında “Google”un tədbirində baş tuta bilər.
U.A.
www.oxu.az
"

"“Twitter”də Azərbaycandan ən populyar ictimai-siyasi xadimlər kimlərdir? – FOTOAzərbaycanın ictimai-siyasi xadimləri arasında prezident İlham Əliyev “Twitter” sosial şəbəkəsində ən populyar şəxsdir. 
Oxu.Az-ın məlumatına görə, APA-nın araşdırmaları göstərir ki, Azərbaycan prezidentinin iki rəsmi “Twitter” kanalı var ki, onlardan birində (@azpresident) ölkə başçısı Azərbaycan dilində, digərində isə (@presidentaz) ingilis dilində tvit (twit) bölüşür.

Doğma dilimizdə olan kanala 263 min, ingilisdilli səhifəyə isə 291 min istifadəçi abunə olub.
Ölkə başçısı hər iki kanalı 2010-cu ildə yaradıb. Həmin dövrdən etibarən prezident öz azərbaycandilli kanalında 3380 paylaşım edib. İngilisdilli səhifədəki tvitlərin sayı isə 3060 təşkil edir.
O ki qaldı sosial şəbəkədə aktivliyə, dövlət başçısı mütəmadi olaraq keçirdiyi rəsmi görüşlər və görüşlərdəki nitqindən sitatlar barədə abunəçilərini məlumatlandırır. Bununla yanaşı, prezident hər hansı ictimai-siyasi hadisələr, o cümlədən qlobal siyasi proseslər barədə mövqeyini çatdırır.
İlham Əliyevin sonuncu tvitlərinə nəzər salaq. Sonuncu paylaşımda ölkə başçısı qeyd edir ki, “zəngin multikulturalizm ənənəsinə malik Azərbaycan sivilizasiyalararası və mədəniyyətlərarası dialoqa mühüm töhfə verir”.
Bundan başqa, prezident qeyd edib ki, “Azərbaycanın həyata keçirdiyi balanslaşdırılmış xarici siyasət kursu dövlətin milli maraqları və real yanaşma üzərində qurulmuşdur” və “Azərbaycan etibarlı tərəfdaş, qonşu dövlətlərlə praqmatik əlaqələr qurmuş, regionda və dünyada güclü mövqeyə malik ölkədir”.
Azərbaycanın birinci vitse-prezidenti Mehriban Əliyevanın rəsmi hesabına (@1VicePresident) isə 35100 “Twitter” istifadəçisi abunə olub. Mehriban Əliyeva 2011-ci ildən etibarən adıçəkilən sosial şəbəkədə rəsmi hesab açıb. 

Həmin dövrdən etibarən Mehriban Əliyeva 1756 tvit bölüşüb. Ölkə başçısı kimi, birinci vitse-prezident də keçirdiyi görüşlər, o cümlədən rəhbərlik etdiyi Heydər Əliyev Fondunun fəaliyyəti barədə abunəçilərini məlumatlandırır.
Prezidentin İctimai-siyasi məsələlər üzrə köməkçisi Əli Həsənov (@Hasanov_Ali) da 2011-ci ildən etibarən açdığı “Twitter” hesabında aktivdir. Prezident Administrasiyası rəsmisinin 2300-dək abunəçisi var. Ə.Həsənov indiyədək 765 tvit paylaşıb ki, bunların böyük qismi onun açıqlamalarına və çıxışlarına həsr olunub.

Prezident Administrasiyası rəhbərinin müavini və Administrasiyanın Xarici əlaqələr şöbəsinin müdiri Novruz Məmmədovu (@NovruzMammadov) isə 7024 “Twitter” istifadəçisi izləyir. 2011-ci ildən etibarən sosial şəbəkədə aktiv olan N.Məmmədov indiyədək 1307 tvit bölüşüb.

Diasporla İş üzrə Dövlət Komitəsinin sədri Nazim İbrahimov (@NazimIbrahimov) “Twitter”ə 2013-cü ildə “gəlib”. O, indiyədək 1746 abunəçi toplaya bilib və bu müddət ərzində 538 paylaşım edib. Maraqlıdır ki, N.İbrahimov 708 istifadəçinin səhifəsini izləyir ki, bu da indiyədək araşdırmada adları keçən şəxslər arasında ən yüksək göstəricidir.

Xarici İşlər Nazirliyinin (XİN) mətbuat xidmətinin rəhbəri Hikmət Hacıyev də bu sosial şəbəkənin ən populyar istifadəçilərindən biridir. Belə ki, XİN sözçüsünün hesabına (@HikmetHajiyev) 2520 istifadəçi abunə olub. H.Hacıyev 2010-cu ildən etibarən sosial şəbəkədə aktivdir və bu müddət ərzində 4286 tvit paylaşıb.

XİN-dən söz düşmüşkən, xaricdə fəaliyyət göstərən diplomatik nümayəndəliklərimiz və diplomatlarımız da “Twitter”dən aktiv istifadə edir. Lakin onların çox az qismini populyar adlandırmaq olar.
Sosial şəbəkədə ən aktiv diplomatlar ABŞ-dakı səfirimiz Elin Süleymanov (@ElinSuleymanov) və BƏƏ-dəki diplomatik nümayəndəliyimizin rəhbəri Daşqın Şikarovdur (@Shikarov). E.Süleymanovu 3200-dək, D.Şikarovu isə 1300-dən çox istifadəçi izləyir.

Millət vəkillərinə gəlincə, burada Qənirə Paşayeva şəriksiz liderdir. Belə ki, Q.Paşayevanın (@GanirePashayeva) rəsmi hesabına 97 min istifadəçi abunə olub. 2011-ci ildə etibarən millət vəkili 42100 paylaşım edib ki, bu da olduqca yüksək göstəricidir.

“Biz qalib gəldik, separatçı rejim ifşa olundu!!!” Bu paylaşım Milli Məclisin Beynəlxalq münasibətlər və parlamentlərarası əlaqələr komitəsinin sədri, Azərbaycanın AŞPA-dakı nümayəndə heyətinin rəhbəri Səməd Seyidova (@SeyidSamad) məxsusdur. 

Onu isə “Twitter”də 6181 nəfər izləyir. 2009-cu ildən etibarən bu sosial şəbəkədən istifadə edən S.Seyidov indiyədək 797 tvit paylaşıb.

Digər deputatların “Twitter”də populyarlığı o qədər yüksək deyil. Əslində, millət vəkillərinin bu sosial şəbəkədə aktivliyi də qənaətbəxş səviyyədə deyil. Lakin araşdırma mövzusu aktivlik deyil, populyarlıqdır. “Twitter”də aktiv olan millət vəkillərinin bir çoxunun izləyici sayı isə 1000-i ötmür.
U.A.
www.oxu.az
"

"Yazışma və telefon danışıqlarını qanunsuz yayanlara qarşı cərimələr 4 dəfə artırılırAzərbaycanda yazışma, telefon danışıqları, poçt, teleqraf və digər məlumatların sirrini pozmaya görə cərimənin məbləği 4 dəfə artırılır.
Oxu.Az Report-a istinadən xəbər verir ki, Cinayət Məcəlləsinin hazırkı 155-ci (Yazışma, telefon danışıqları, poçt, teleqraf və digər məlumatların sirrini pozma) maddəsinə əsasən, yazışma, telefon danışıqları, poçt, teleqraf və digər məlumatların sirrini pozmaya görə 100 manatdan 500 manatadək miqdarda cərimə və ya 1 ilədək islah işləri ilə cəzalandırma nəzərdə tutulur.
Dəyişiklik layihəsində isə cərimənin miqdarının 1000 manatdan 2000 manatadək artırılması təklif edilir.
Cinayət Məcəlləsinin 189-cu (Telefon xətlərinə qanunsuz daxil olmaqla danışıqlar aparma) maddəsində də nəzərdə tutulan cərimə cəzasının miqdarının artırılması təklif olunur.
Belə ki, məcəllədə abonentə məxsus telefon nömrəsinə aid olan rabitə xəttinə qanunsuz daxil olmaqla danışıqlar aparma, zərərçəkmiş şəxsə xeyli miqdarda ziyan vurmaqla törədildikdə 100 manatdan 500 manatadək cərimə cəzası nəzərdə tutulur.
İndi isə bu məbləğ 1500 manatdan 2000 manatadək artırılır. Bundan başqa, eyni hərəkətlər zərərçəkmiş şəxsə külli miqdarda ziyan vurduqda 500 manatdan 1000 manatadək miqdarda cərimə edilir, bu məbləğin də miqdarının 2000 manatdan 4000 manatadək artırılması təklif edilir.
Cinayət Məcəlləsinin 272-ci (Kompüter məlumatlarını qanunsuz ələ keçirmə) maddəsinə təklif edilən dəyişiklikdə kompüter sisteminə, kompüter sistemindən və ya bu sistem daxilində ötürülən ümumi istifadə üçün nəzərdə tutulmayan kompüter məlumatlarının, o cümlədən bu cür kompüter məlumatlarının daşıyıcısı olan kompüter sistemlərinin elektromaqnit şüalanmasının, buna hüququ olmayan şəxs tərəfindən texniki vasitələrdən istifadə etməklə qəsdən ələ keçirilməsinə görə cəzanın cərimə hissəsinin 2000 manatdan 4000 manatadək artırılması təklif edilir. Hazırkı qanunvericilikdə bu məbləğ 1000 manatdan 2000 manata qədərdir.
Maddəyə əsasən, bu əməllər vəzifəli şəxs tərəfindən öz qulluq mövqeyindən istifadə etməklə törədildilməyə görə cəzanın cərimə hissəsi 2000 manatdan 3000 manata qədərdir. Bu məbləğ də 4000 manatdan 6000 manatadək artırılır.
Cinayət Məcəlləsinin 273-1 (Kibercinayətlərin törədilməsi üçün hazırlanmış vasitələrin dövriyyəsi) maddəsinə də dəyişiklik təklif edilir. Belə ki, vasitələrinin hazırlanmasının və ya uyğunlaşdırılmasının əsas məqsədi nəzərdə tutulan cinayətlərin törədilməsi olan qurğuların və ya kompüter proqramlarının istehsalı, həmin cinayətlərin törədilməsi məqsədi ilə idxalı, istifadə üçün əldə olunması, saxlanılması, satışı, yayılması və ya əldə edilməsinə digər formalarda şərait yaradılması, əhəmiyyətli zərər vurmaya görə cəzanın cərimə hissəsi 2000 manatdan 3000 manatadəkdir. İndi isə bu cərimə cəzasının 3000 manatdan 5000 manatadək artırılması təklif olunur.
Kompüter parollarının, giriş kodlarının və ya kompüter sisteminə, yaxud onun hər hansı bir hissəsinə hüququ olmadan daxil olmağa imkan verən digər analoji məlumatların nəzərdə tutulan cinayətlərin törədilməsi məqsədilə istehsalı, saxlanılması və ya istifadə üçün əldə olunması, əhəmiyyətli zərər vurmaya görə nəzərdə tutulan cəzanın cərimə hissəsinin 3000 manatdan 5000 manatadək artırılması təklif edilir. Hazırda qanunvericiliyə görə bu məbləğ 2000 manatdan 3000 manatadəkdir.
Bu əməmllər vəzifəli şəxs tərəfindən öz qulluq mövqeyindən istifadə etməklə törədildiyi zaman cərimə cəzasının 3000 manatdan 4000 manatadəkdir. Bu məbləğ də 5000 manatdan 8000 manatadək artırılır.
Dəyişiklik layihəsi Milli Məclisin komitə iclasında müzakirə edildikdən sonra parlamentin plenar iclasına tövsiyə olunub.
U.A.
www.oxu.az
"

"Dünya bazarında hər beşinci smartfon saxtadırİqtisadi Əməkdaşlıq və İnkişaf Təşkilatının (OECD) mütəxəssisləri dünya kompüter və elektronika bazarının təhlilini aparıblar.
Oxu.Az Lent.az-a istinadən xəbər verir ki, təhlil nəticəsində müəyyənləşdirilib ki, 8 və 10 düym ekrana malik netbuk, noutbuk və planşetlərin 6,1%-i saxtadır. Kontrafakt akkumulyator və batareyaların payı 5%, telefonların payı 25% təşkil edir. 
Mütəxəssislərin fikrincə, bütün dünya üzrə istehsal olunan oyun avadanlıqlarının 25%-i saxtadır. Bu, rabitə tipli mobil cihazlar seqmentinə – smartfon, telefon, fablet və planşetlərə də aiddir.
Araşdırmada göstərilir ki, dünya kompüter və elektronika bazarında kontrafakt məhsulların payı ümumilikdə 6,5% təşkil edir. Saxta flaş-kartların, kartrider və yaddaş kartlarının göstəricisi 15%, dinləyici qurğular və audio-video izləmək üçün proqramların göstəricisi 8%, idarəetmə pultlarının isə 6% təşkil edir.
U.A.
www.oxu.az
"

"Bulvardakı pulsuz “Wi-Fi”dan necə istifadə etmək olar? – FOTODənizkənarı Milli Park, Dövlət Bayrağı Meydanı, həmçinin “İçərişəhər” Dövlət Tarix-Memarlıq Qoruğu ərazisində istifadəyə verilən “Ictimai WiFi”-a qoşulmaq üçün istifadəçilər qeydiyyatdan keçməlidirlər.
Oxu.Az Trend-ə istinadən xəbər verir ki, qeydiyyatdan keçmək üçün istifadəçilər mobil telefon, “notebook”, planşet və s. portativ cihazlarda şəbəkə siyahısında “Baktelekom”-u seçməlidirlər.
İstifadəçi açılan “Phone number” xanasına öz mobil telefon nömrəsini yazır və “Get password” düyməsini aktiv edir. Daha sonra sistem tərəfindən istifadəçinin mobil nömrəsinə SMS-lə şifrə göndərilir. 
Bu şifrə 3 saat ərzində aktivdir. İstifadəçi şifrəni “Password” xanasına daxil edərək ”Log In” düyməsini aktivləşdirir. Bununla da cihaz “İctimai Wi-Fi”a qoşulur.
SMS-lə göndərilən şifrə ilə yalnız 1 (bir) cihazın pulsuz internetə qoşulması təmin olunur.

İstifadəçi 1 saat pulsuz internetdən yararlanır. Bu müddət kifayət etmədikdə istifadəçi gün ərzində daha iki dəfə pulsuz xidmətdən faydalana bilər.



U.A.
www.oxu.az
"

"“Facebook”dan növbəti üç yenilik – FOTO“Facebook” “Android” və “iOS” sistemləri üçün nəzərdə tutulmuş mobil tətbiqinə yenilənməni təqdim edib.
Oxu.Az “Technote”yə istinadən xəbər verir ki, yenilənmə özündə 3 yeni funksiyanı birləşdirir: 

Təkmilləşdirilmiş kamera funksiyası, ana səhifənin yuxarı hissəsində yerləşən “Stories” bölməsi və “Direct” adlı şəxsi söhbətlər bölməsi. 
Təkmilləşdirilmiş kamera funksiyası foto və videoya tətbiq olunan bir çox effekt, maska, çərçivə və interaktiv filtləri özündə birləşdirir. 
“Snapchat”, “Instagram”, “Facebook Messenger” və “WhatsApp”da olan “Stories” bölməsi bundan sonra sosial şəbəkənin mobil versiyasında, ana səhifənin yuxarı hissəsində təqdim olunacaq. 
“Direct” funksiyası isə müəyyən istifadəçi ilə foto və video paylaşılmasını təmin edir. Bununla belə, göndərilmiş foto və videolar da müəyyən müddətdən sonra avtomatik olaraq pozulur. Həmin kontenti qəbul edəcək şəxs isə onlara baxa və cavab verə bilər. 
Lakin kontent barəsində söhbət yekunlaşdıqdan sonra sözügedən kontent artıq “Direct” bölməsində görünməyəcək.














U.A.
www.oxu.az
"

"İnsanlar fiziki alət olmadan kompüterə informasiya yükləyə biləcəklər – YENİ TEXNOLOGİYAABŞ-ın “Tesla” və “SpaceX” özəl şirkətlərinin yaradıcısı, məşhur ixtiraçı, iş adamı İlon Mask (Elon Musk) yeni şirkət təsis edib.
Oxu.Az-ın məlumatına görə, Lent.az “The Wall Street Journal” qəzetinə istinadən xəbər verir ki, “Neuralink” adlanan yeni şirkət insan beyni ilə kompüteri əlaqələndirəcək texnologiya işləyib hazırlayacaq.
Belə ki, şirkət insan beynindəki məlumatları hesablayaraq onları rəqəmli daşıyıcılara yazmağa imkan verən texnologiya hazırlayır. “Neyron krujeva” adlanan texnologiya elektrodların beyinə implantasiyasını nəzərdə tutur. 
Bununla insanlar hər hansı fiziki alət olmadan birbaşa kompüterə informasiya yükləyə biləcəklər. “Neuralink”in rəhbərləri gələcəkdə bu metodun bəzi xəstəlikləri, o cümlədən epilepsiya və iflici müalicə etməyə imkan verəcəyini də düşünürlər.
Layihə ilkin mərhələdədir. Artıq yeni şirkətə elektronika və insan beyni sahəsində mütəxəssis olan əməkdaşların cəlb olunmasına başlanıb.
U.A.
www.oxu.az
"

"“Facebook”da iki yeni funksiya – FOTO“Facebook” şirkəti canlı yayım funksiyasının sadəcə smartfonlarda deyil, həm də dizüstü və masaüstü kompüterlərdə də istifadə oluna biləcəyini açıqlayıb.
Oxu.Az xəbər verir ki, səhifələr üçün bir müddətdir ki, aktiv olan bu funksiya artıq bütün “Facebook” profilləri üçün aktiv edilib. Bununla da istifadəçilər web-kameralar vasitəsilə canlı yayım edə biləcəklər.
Professional istifadəçilər bir neçə əlavə kamera, daha güclü ekran kartı və əlbəttə ki, daha sürətli internet ilə daha keyfiyyətli yayımlar hazırlaya biləcəklər. 

Canlı yayım funksiyası birbaşa olaraq “Facebook”un əsas səhifəsində və istifadəçi profillərində qurulacaq. Bununla da kompüterlərdən canlı yayım etmək, şəkil və status paylaşmaq qədər asan olacaq. Kompüterləriniz vasitəsilə etdiyiniz yayımlar dostlarınızın əsas səhifəsində eynilə smartfonlardakı kimi görünəcək.
Bundan başqa, “Facebook” şərhlərə GIF animasiyalarının əlavə olunması funksiyasını test edir. “Biz bilirik ki, istifadəçilər, GIF animasiyaları, şərhlərdə istifadə etmək istəyirlər. Məhz buna görə, biz bu funksiyanı test etməyə başlamışıq. Qeyd etmək istəyirik ki, bu, hələ ki, testdir”, - deyə sosial şəbəkənin təmsilçiləri bildiriblər. 
Məlumata əsasən, şərhlərdəki GIF düyməsi ilk öncə bir sıra istifadəçilər üçün aktiv olacaq. Şirkət bildirib ki, əgər bu funksiya məşhurlaşsa, onda bütün istifadəçilər üçün aktiv olacaq. 

Şərhlərdə olacaq GIF düyməsi, messencerdəki GIF düyməsinin çalışdığı kimi çalışacaq. Beləliklə, istifadəçilər şərhlərdə təqdim olunacaq GIF animasiyaları yerləşdirə və ya istədikləri digər GIF animasiyaları axtara biləcəklər.
Mənbə: Technote.az
U.A.
www.oxu.az
"

"Saatlar irəli çəkildi?Ötən ildən Azərbaycanda yay və qış vaxtına keçid ləğv olunsa da, bu gün səhər saatlarından sosial şəbəkələrdə izləyicilər saatlarının irəli çəkildiyini açıqlayıb.
Oxu.Az Qafqazinfo-ya istinadən xəbər verir ki, buna səbəb isə bəzi telefonlarda avtomatik olaraq saatın irəli və ya geri çəkilməsidir.
Bu məqamda qeyd edək ki, hazırda saat 11:30-dur.
Qeyd edək ki, ölkəmizdə yay və qış vaxtlarına keçid bir sıra tibbi-psixoloji və sosial-mənəvi problemlərin yaranmasına və İKT sistemlərinin qəbul olunmuş beynəlxalq vaxt qrafiki ilə sinxronlaşdırılması sahəsində bəzi çətinliklərin meydana gəlməsini nəzərə alaraq, AMEA-nın Rəyasət Heyəti GMT+4 (Qrinviç vaxtı+4 saat) vaxtını əsas götürməklə Azərbaycan Respublikasında yay və qış vaxtlarına keçid praktikasının ləğv edilməsini təklif etmişdi. Nazirlər Kabineti də ""Azərbaycan Respublikası ərazisində yay vaxtının tətbiq edilməsi haqqında” 1997-ci il 17 mart tarixli 21 nömrəli qərarının ləğv edilməsi barədə” Qərar qəbul edib.
A.M.
www.oxu.az
"

"“Facebook”dan maraqlı yeni funksiya – FOTO“Facebook”un “On This Day” funksiyası istifadəçilərə lentdə keçmiş illərin konkret günlərində baş verən hadisələri yada salmağa kömək edəcək.
Oxu.Az bu barədə Trend-ə istinadən xəbər verir.
İstifadəçilər keçmiş tarixlərdə yazdığları statuslar və ya bölüşdükləri şəkilləri yenidən asanlıqla tapa bilərlər. Keçən illərin şəkilləri və ya statusları yalnız istifadəçiyə əks olunacaq, amma onu istənilən vaxt xəbər lentində yenidən bölüşə bilərlər.
Bundan əlavə? istifadəçi günlük xatırlamalara abunə olmaqla öncəki illərin həmən günündə baş verənləri görə bilərlər.
Marağlı olan odur ki, “On This Day”in alqoritmi helə qurulub ki o mənfi emosiya daşıyan məlumatı yada salmır. Məsələn, münasibətdə olub və ayrılmış insanlar haqqında və ya həyatların dəyişən insanlarla bağlı məqamları əks etdirmir.



U.A.
www.oxu.az
"

"Azərbaycanda virtual laboratoriya yaradılırAzərbaycan Milli Elmlər Akademiyasının (AMEA) İnformasiya Texnologiyaları İnstitutu elmi tədqiqatların aparılması üçün virtual laboratoriyanın yaradılması üzrə təcrübi iş aparır. 
Oxu.Az xəbər verir ki, bu barədə Trend-ə layihəyə yaxın mənbə deyib.
Onun sözlərinə görə, institutun virtual laboratoriyanın istismara verilməsi üzrə planı aprelin əvvəlində açıqlanacaq. Laboratoriya beynəlxalq sertifikat alındıqdan sonra istifadəyə veriləcək.
Virtual laboratoriyanın istismara verilməsi üçün Geologiya və Geofizika, eləcə də Neft və Qaz və Radiasiya Problemləri institutlarına əsaslanan zəruri avadanlıqlar installyasiya olunub.
Laboratiyanın imkanlarından AMEA-nın institut və struktur bölmələrinin elmi əməkdaşları, həmçinin ölkənin elmi tədqiqat və təcrübələr aparan ali təhsil müəssisələri yararlana biləcəklər.
Virtual laboratoriya hesablama gücləri və mərkəzləşdirilmiş idarəetmədən səmərəli istifadə məqsədilə yaradılır.
S.B.
www.oxu.az
"

"WhatsApp-a 4 yeni funksiya əlavə edildiWhatsApp-ın bir müddətdir beta testlərində istifadə etdiyi yeni funksiyaları artıq hərkəs üçün aktiv edildi.
Oxu.Az technote.az-a istinadən xəbər verir ki, WhatsApp-ın bir müddətdir yeniliklər etməyə davam etdiyini görürük. Əsasən də hekayələr xüsusiyyəti ilə tənqid alan və bunu əlavə edərkən yazılı status funksiyasını ləğv edən WhatsApp, həddindən artıq tənqid almışdı. Keçdiyimiz günlərdə ""Haqqında"" bölməsində bu yeniliyi geri qaytaran şirkət, dünən axşam təqdim etdiyi yenilənmə ilə bütün istifadəçilərinə 4 yeni xüsusiyyət təqdim edir.
İlk olaraq “Haqqında” bölməsinə əlavə edilən və profildə görüləbilən yazılı status seçimini geri gətirən WhatsApp, həmçinin paylaşılan videolarda stream xüsusiyyətini gətirərək yükləmədən izləyə bilmə şansı da təqdim edir. Eyni zamanda videoları arxa planda yükləmək kimi seçim də mövcuddur.
Bundan başqa iPhone-dakı 3D Touch-a dəstək gətirən WhatsApp, bu xüsusiyyət ilə paylaşacağınız şəkili kəsməyinizi asanlaşdıracaqkən, qaranlıq mühitlərdə şəkil və video üçün isə gecə görünüşü funksiyasını aktiv etdi.
Qısa müddətdə bütün istifadəçilərə çatacaq olan xüsusiyyətlər ilə WhatsApp funksionallığı biraz daha artarkən bir mesajlaşma tətbiqinin nə qədər inkişaf edə biləcəyini də görürük.
A.M.
www.oxu.az
"

"Yeni “iPhone”nun dizaynı fərqli olacaq“Apple” şirkəti tərəfindən 2017-ci ilin payızında təqdim olunacağı nəzərdə tutulan “iPhone 8”in xarici görünüşü orijinal “iPhone”nu xatırladacaq.
Oxu.Az-ın xəbərinə görə, bu barədə Koreyanın “ET News” portalı anonim mənbəyə istinadən məlumat yayıb.
Məlumata əsasən, smartfonun arxa və yan tərəfləri hazırki “iPhone”larla müqayisədə daha dairəvi olacaq. Qeyd olunur ki, bununla da, şirkət 10 il bundan əvvəl buraxılan ilk “iPhone”nun dizaynını yenidən yaratmağa çalışır.
“Yeni “iPhone”nun arxa qapağı şüşədən hazırlanacaq. Bu şüşənin hər dörd tərəfi dairəvi formada olacaq”, -  mənbə əlavə edib. 
S.B.
www.oxu.az
"

"Telefonunuzda yeni funksiyaları öyrənmək üçün bu məxfi kodları yığınHər bir mobil telefonunun məxfi kodlar var.
Oxu.Az metbuat.az-a istinadən kodları təqdim edir:
1) * # 06 #. İstənilən smartfonun IMEI nömrəsini bilməyə imkan verir.
2) * # 21 #. Daxil edilmiş mobil nömrənin ünvanının dəyişdirilməsi haqqında informasiya almaq olur - zənglər, mesajlar və başqa məlumatlar da bura daxildir. Əgər kimsə sizi güdürsə, bu variantdan istifadə etməklə bunu müəyyən etmək olar.
3) * # 62 #. Bu komandanın köməyi ilə siz telefonunuz söndürülmüş və şəbəkə əhatəsindən kənarda olduğu zaman nömrəyə daxil olan çağırışların ünvanını dəyişdirə bilərsiniz.
4) # # 002 #. Zənglərin istənilən ünvanını dəyişmək xidmətini dayandırır. Beləliklə, zəngləri yalnız siz qəbul edə bilərsiniz.
5) * # 30 #. Zəng edən abunəçinin nömrəsinin təyin edilməsi barədə informasiya verir.
6) * # 33 #. Xidmətlərin (zənglər, SMS və başqa məlumatlar) bloklanması haqqında informasiyanı göstərir.
7) * # 43 #. Gözləmədə olan çağırış haqqında informasiyanı əks etdirir.
8) *3001 # 12345 # *. Burada SIM kart haqqında informasiya və mobil şəbəkənin siqnalının səviyyəsi, hətta mobil telefonun siqnal ötürdüyü yeri də bilmək olur. Yeri gəlmişkən, bütün məlumatlar operativ olaraq yenilənir.
Yuxarıdakı kodlardan istifadə etməklə mobil abunəçilər telefonun təhlükəsizliyi barədə məlumat əldə edə bilərlər.
A.M.
www.oxu.az
"

"Bulvarda pulsuz “Wi Fi” istifadəyə verildiDənizkənarı Milli Park ərazisində Nəqliyyat, Rabitə və Yüksək Texnologiyalar Nazirliyi Bakı Telefon Rabitəsi İstehsalat Birliyi tərəfindən həyata keçirilən əhalinin pulsuz internetlə təminatını nəzərdə tutan “İctimai internet” şəbəkəsi istifadəyə verilib. Artıq bu gündən etibarən paytaxt sakinləri və şəhərimizin qonaqları Dənizkənarı Milli Park və Dövlət Bayrağı Meydanı ərazilərində pulsuz internetdən uğurla istifadə edə bilərlər.
Oxu.Az AZƏRTAC-a istinadən xəbər verir ki, ərazi üzrə 122 qoşulma nöqtəsi mövcuddur ki, bu da təxminən 8 minədək insanın eyni anda internetə çıxışını təmin edir. Tezliklə Dənizkənarı Milli Parkın “Ağ Şəhər” ərazisi də “İctimai internet” şəbəkəsinin əhatə dairəsinə daxil ediləcək.
İlin sonunadək bir sıra parkların da pulsuz internetlə təmin edilməsi nəzərdə tutulub. Bununla yanaşı, Heydər Əliyev Mərkəzinin parkında bu istiqamətdə işlər həyata keçiriləcək.
S.B.
www.oxu.az
"

"“Samsung”dan yenilənmiş “Galaxy A 2017” seriyası“Samsung” ilin əvvəlində Azərbaycan bazarına yeni “Galaxy A 2017” seriyasını təqdim etmişdir. Model sırasına bizə tanış olan A3, A5, A7 daxildir.
2017-ci ilin yeni smartfonları – “Galaxy A” seriyasına yeni, fərqli bir baxışdır. Keçənilki modellərlə müqayisədə ən mühüm dəyişiklik, smarfonlarda İP68 standartına uyğun müdafiənin olmasıdır. Hər üç model 30 dəqiqəyə qədər suyun 1,5 metr dərinliyində qala bilir və tam olaraq toz keçirməzdir.
Bəli, smartfonlar həqiqətən suya davamlıdırlar və bu onları misal üçün, yağış altında da istifadə etməyə imkan yaradır. Yenilənmiş smartfonların  əsas fərqləndirici cəhəti onların dizaynıdır – smartfonlar çox dəbdəbəli və premial görünürlər və bu nöqtəyə nəzərdən flaqmanlardan heç də geri qalmırlar!
Seriyanın əsas modeli “Galaxy A5”-də, keçən ilin buraxılışı ilə müqayisədə bir sira dəyişikliklər edilmişdir. 2017-ci ilin smartfonunun “SuperAmoled” displeyi çoxmaraqlı “AlwaysON Display” funksiyası ilə təchiz olunub. İndi hətta blok ekranında belə saat və təqvim kimi vidjetlər, həmçinin də istifadəçinin seçilmiş fotoşəkilləri də əks etdirilə bilər. Bununla belə, “Always ON Display” akkumulyator enerjisini qənaətlə istifadə edir və 1 saata 1% şarj sərf edir.
Əlbəttə, əsas dəyişiklik – həm əsas, həm də köməkçi kameraların icazəsinin artmasıdır. 2016-cı ilin “Galaxy A5”-i 5 meqapiksellik ön və 13 meqapiskellik arxa kamerayla təchiz olunmuşdu. Yeni modeldə isə hər iki kamera 16 meqapikseldir. Sözsüz ki, selfi həvəskarları 16 meqapiksellik ön kameranı dəyərləndirəcəklər. Həm də parlaq və dəqiq şəkillər hər kəsi xoş anlarla sevindirəcək.
Çox gözəl yeniliklərdən biri də 2016-ci ilin “Galaxy A5”-nin hibrid slotunun dəyişilməsi oldu. İndi ayrı-ayrılıqda ikinci nano-SİM və yaddaş kartı üçün slot var. Bu o deməkdir ki, indi eyni vaxtda həm iki SİM kartdan + yaddaş kartında da istifadə etmək olar! Axırıncını isə indi 256 QB qədər artırmaq olar, bu da keçənilki göstəricidən iki dəfə çoxdur (128QB). Daxili yaddaşda xeyli artıb, 16 QB-dan 32 QB qədər. Yaddaş həcminin belə təsiredici dərəcədə genişlənməsi “Samsung Galaxy А5 2017”, “Samsung Galaxy А5 2016”-la müqayisədə “bir addım irəli” edir. Sevdiyiniz musiqini, əlavələri, çəkilmiş şəkil və videoları artıq “cibiniz”də özünüzlə gəzdirə bilərsiniz. 
“Galaxy A5 2016” müqayisədə aparatın məhsuldarlığıda artıb. “Yeni Galaxy A5” (2017) operativ yaddaş 2QB yerinə, 3QB təşkil edir (RAM). Eyni zamanda prosessorda sürətlənib və 1.9 QHz tezliyində işləyir (1.6 QHz əvəzinə). Bu buraxılışda da “Samsung” kampaniyası multifunksionallığı və cəldliyi təmin edən güclü içlik tendensiyasını qoruyub saxlayır.
Yenilənmənin məntiqi sonu akkumulyator oldu. “Samsung Galaxy А5 2017” 3000 mAh həcmli batareya ilə təchiz olunub. Burada 2016-cı ilin modelindəki kimi tez şarj toplama funksiyası da mövcuddur. Lakin şarj yuvası yeni nəsil “USB Type C” ilə əvəz edilmişdir – indi kabeli hər bir yöndən qoşmaq olar!
Yeni “Samsung Galaxy A5 2017”-nin dəyişiklikləri haqda qısa məlumat budur. 2016 ilin modeli ilə müqayisədə olan dəyişikliklərlə daha ətraflı, aşağıda verilmiş cədvəldən tanış ola bilərsiniz.




 


Galaxy A5 (2016)


Galaxy A5 (2017)




Ekran


5.2-duymlu Full HD Super AMOLED, 424ppi, Corning Gorilla Glass 4


5.2-duymlu Full HD Super AMOLED, 424ppi, Corning Gorilla Glass 4, Always On Display




Əsas Kamera


13-meqapiksel CMOS, f/1.9, avtofokus, optik stabilizasiya, 1080p video yazılışı


16-meqapiksel CMOS, f/1.9, avtofokus, optik stabilizasiya, 1080p video yazılışı




Frontal Kamera


5- meqapiksel, f/1.9, video yazılışı


16- meqapiksel, f/1.9, video yazılışı




Prosessor


Exynos 7580, 1.6 Qhz, səkkiz nüvəli CPU və qrafika Mali-T720MP2


Exynos 7880, 1. 6 Qhz, səkkiz nüvəli CPU və qrafika Mali-T830MP3




RAM


2 QB


3 QB




Yaddaş


16 QB daxili yaddaş, microSD (128 QB qədər)


32 QB daxili yaddaş, microSD (256 QB qədər)




Proqram təminatı


Android 5.1.1 Lollipop, Android 7.0 qədər yenilənmə ilə


Android 6.0.1 Marshmallow, Android 7.0 qədər yenilənmə ilə




Akkumulyator


2,900 mAh, tez şarj


3,000 mAh, tez şarj




Rabitə


İki sim kart, LTE, FM-radio, ikidiapazonlu Wi-Fi a/b/g/n, Wi-Fi Direct, Bluetooth v4.1, GPS, microUSB v2.0 OTG dəstəyi ilə


İki sim kart, LTE, FM-radio, ikidiapazonlu Wi-Fi a/b/g/n/ac, Wi-Fi Direct, Bluetooth v4.2, GPS, USB Type-C OTG dəstəyi ilə




Digər


Samsung KNOX, barmaq izi skaneri, Samsung Pay (NFC)


Samsung Pay (NFC и MST), KNOX barmaq izi skaneri, IP68 standartına uyğun müdafiə və USB Type-C portu




Yeni “Samsung Galaxy А5 2017” ilə biz bütün vacib maddələr üzrə təkmilləşdirilmiş xüsusiyyətləri olan smartfon əldə etdik. “Galaxy А5” (2017) flaqman sayağı xoş və rahat dizaynı və yüksək məhsuldarlığı ilə premiumu sərfəli edir.
E.Ə.
www.oxu.az
"

"Hakerlər “Muğanbank”ın saytını dağıtdılar“Muğanbank” ASC-nin saytı hakerlər tərəfindən dağıdılıb. 
Oxu.Az “Report”a istinadən xəbər verir ki, hakerlər sayta mesaj qoymağı da unutmayıblar.
Məlumata görə, özünü “HP” adlandıran haker banka qarşı qərəzinin olmadığını deyib və HOST qrupunun mahnılarından birinin sözlərindən bir parça və həmin mahnının musiqi versiyasını tam yerləşdirib. 
S.B.
www.oxu.az 
"

"“Facebook”, “Google”, “Twitter”ə xəbərdarlıq edildiAvropa İttifaqı ABŞ-ın “Facebook”, “Google” və “Twitter” şirkətlərini istehlakçı hüquqlarını pozmaqda ittiham edib və onlara öz xidmətlərini Avropa qanunvericiliyinə uyğun qurmaq üçün 1 ay vaxt verib.
Oxu.Az Lent.az-a istinadən xəbər verir ki, hələ ötən ilin dekabrında Aİ adları çəkilən şirkətləri xəbərdar edib ki, onların bəzi şərtləri istehlakçıların hüquqlarının müdafiəsi haqda qanunvericiliyə ziddir. 
Məsələn, təşkilatların reqlamentinə əsasən, Aİ ölkələrinin vətəndaşları bu qurumları məhkəməyə vermək istəsə, Avropa məhkəmələrinə yox, ABŞ məhkəmələrinə müraciət etməlidir.
Bundan başqa, “Facebook”, “Google” və “Twitter” fırıldaqçılıq və maxinasiyalarla kifayət qədər mübarizə aparmamaqda ittiham olunur.
Şirkətlərin təmsilçiləri problemlərin həlli üçün öz təkliflərini təqdim ediblər.
U.A.
www.oxu.az
"

" “Facebook”da yeni funksiya aktiv edildiMark Zukerberq “Facebook”da da “Story” (Hekayə) funksiyasını aktiv edib.
Oxu.Az Axşam.az-a istinadən xəbər verir ki, “Instagram” və “WhatsApp”da olduğu kimi, “Facebook Messenger” və “Facebook mobile” versiyaları üçün bu funksiya artırılıb.
Buna səbəb isə şirkətin rəhbəri M.Zukerberqin “Snapchat”ı ala bilməməsidir. O, buna görə bir müddətdir göz dikdiyi “Snapchat”da olan özəllikləri öz sahibi olduğu proqramlarda tətbiq edir.
Hazırda, sadəcə, bəzi istifadəçilərdə aktiv olan bu xüsusiyyət qısa müddət ərzində “iOS” və “Android” istifadə edən hər kəsdə olacaq.
U.A.
www.oxu.az
"

"“WhatsApp” və “Telegram”da təhlükə var – XƏBƏRDARLIQ“WhatsApp” və “Telegram”da yeni təhlükəsizlik boşluğu aşkar edilib.
Oxu.Az makroblog-a istinadən xəbər verir ki, boşluğu “Check Point” təhlükəsizlik şirkəti üzə çıxarıb.
Haker istifadəçiyə bir foto göndərir. Ön izləmədə normal görünən şəkil istifadəçini zərərli proqram olan bir HTML səhifəsinə yönləndirir. Səhifə yükləndikdən sonra cihazın yaddaşındakı fayllar ələ keçirilir, istifadəçinin hesabının məlumatları oğurlanır. 
Beləliklə, məsum görünən bir fotoyla haker istifadəçinin bütün hesabı üzərində idarəni ələ keçirir. Haker mesajları, göndərilən bütün fotoları görə və istifadəçinin adından mesajlar göndərə bilir.
Təhlükəsizlik boşluğu mart ayının 7-də açıqlanıb. Hər iki mesaj xidməti hücumun qarşısını almaq üçün fayl yükləmə təsdiq protokollarını dəyişdirməli olub. 
Xidmətlərin veb versiyaları yenilənib. İstifadəçilər təhlükəsizlik üçün proqramın son versiyasını yüklədiklərindən əmin olmalıdırlar.
Ənənəvi elektron poçt, söhbət xidmətlərindən fərqli olaraq, “WhatApp” və “Telegram”da başdan-başa şifrələmə metodu üçüncü tərəflərin mesajları oxumasına imkan vermir. Ancaq bu durum göstərir ki, zərərli bir fotonun, faylın sızması vəziyyəti dəyişdirir.
Düzəlişdən sonra artıq şifrələmədən öncə “WhatsApp” və “Telegram” məzmunu yoxlayır, zərərli faylları əngəlləyir. Xidmətlər boşluğu aradan qaldırsa da təhlükəsizlik şirkəti istifadəçiləri kompüterdə açdıqları bu söhbət proqramlarını periodik olaraq təmizləməyi məsləhət görür. 
Bu addım hesabınızın qoşulduğu cihazları yoxlamağa və istənilməyən aktivlikləri bağlamağa imkan verir.
“Check Point” bildirir ki, naməlum istifadəçilərdən gələn şübhəli faylları açmaqdan da çəkinmək lazımdır.
U.A.
www.oxu.az
"

"Sahib Ələkbərov QHT və e-ticarət ilə bağlı məsələlərə aydınlıq gətirdi Vergilər nazirinin müavini Sahib Ələkbərov onlayn alış-veriş saytlarına təzyiqlər edilməsi və əlavə vergilərə cəlb olunması ilə bağlı yayılan məlumatlara münasibət bildirib.
Oxu.Az xəbər verir ki, S.Ələkbərov Ölkə.Az açıqlamasında deyib ki, bu cür xəbərlər doğru deyil: 
“Nazir Fazil Məmmədov da Vergi Forumunda çıxışı zamanı bildirib ki, yanaşma eyni olmalıdır. Elektron saytlarla ticarət aparanlara ayrı, digərlərinə isə ayrı yanaşma olmalı deyil. 

Vergi hamıya eyni cür tətbiq olunur.
Burada dərəcələr fərqli ola bilər, amma yanaşma eyni olmalıdır. Ona görə də, bu məsələ ilə bağlı heç bir problem ola bilməz”.
Nazir müavini Vergi Məcəlləsinə edilən son dəyişikliklərin bəzi QHT-lərin bank əməliyyatları zamanı narazılığına səbəb olması məsələsinə də toxunub. 
S.Ələkbərov qeyd edib ki, bu məsələ konkret araşdırma tələb edir:
“Məsələni ancaq konkret araşdırmaq lazımdır. Bununla bağlı kimin problemi varsa, gəlsin birlikdə araşdıraq. Onları şəxsən özüm qəbul edəcəm”.
U.A.
www.oxu.az
"

"Bayram günlərində əhali fasiləsiz nəqliyyat və telekommunikasiya xidmətləri ilə təmin ediləcəkNəqliyyat, Rabitə və Yüksək Texnologiyalar Nazirliyi Novruz bayramı günlərində əhalinin nəqliyyat, telekommunikasiya, o cümlədən internet, mobil rabitə xidmətləri və radio-televiziya yayımı ilə keyfiyyətli və davamlı şəkildə təmin edilməsinə dair tabeli qurumlara, rabitə birlik və müəssisələrinə, həmçinin telekommunikasiya operatorlarına müvafiq tapşırıqlar verib.

 
Oxu.Az-ın məlumatına görə, bunu nazirlikdən APA-ya deyiblər.
Bayram ərəfəsində və bayram günlərində sabit telefonların fasiləsiz işinin təmin edilməsi məqsədi ilə rabitə xidmətləri borclarına və digər səbəblərə görə telefonların şəbəkədən açılmaması, eləcə də daxil olan müraciətlərə həssaslıqla yanaşılaraq, operativ tədbir görülməsi nəzərdə tutulur.

 

“Bayram günlərində məsul növbətçilər təşkil edilməklə nəqliyyat, telekommunikasiya xidmətlərinin, radio-televiziya yayımının fasiləsiz və keyfiyyətli işinin təmin edilməsi, kabel və xətt zədələnmələrinin operativ aradan qaldırılması, poçt şöbələrinin iş rejiminin tənzimləyici qrafik üzrə qurulması, profilaktik, tikinti-quraşdırma işlərinin dayandırılması, rabitə obyektlərinin mühafizəsinin gücləndirilməsi üzrə müvafiq tədbirlər görüləcək.

 

Şəhərlərarası nəqliyyat gücləndirilmiş iş rejimində çalışacaq. Eyni zamanda, Bakı Beynəlxalq Avtovağzalının bayram günlərində gücləndirilmiş iş rejimində fəaliyyəti təmin ediləcək. Sərnişin sıxlığını nəzərə alaraq, lazımi sayda əlavə avtobus xəttə buraxılacaq.

 

Vətəndaşlardan rastlaşdıqları istənilən problemlə bağlı “1655” saylı “Qaynar Xətt”lə əlaqə saxlamaları xahiş olunur”, - deyə məlumatda vurğulanıb.
www.oxu.az

 
"

"Ermənilər azərbaycanlılar haqqında şəxsi informasiyaları oğurlamaq istəyirlərElektron media və kütləvi informasiya vasitələrində Azərbaycana qarşı apardığı informasiya müharibəsində uduzduğunu anlayan düşmən Ermənistan bu dəfə “Android” və “İOS” sistemli telefonlar vasitəsi ilə cəmiyyətimizə qarşı yeni çirkin planlarını həyata keçirmək niyyətindədir.
Bu günlərdə Ermənistan Barselonada keçirilən “2017 Mobil Dünya Konqresi”ndə Skype, Viber və WhatsApp-a alternativ olan “Zangi Messenger” proqramını təqdim edib. Ermənilər rəsmi olaraq “Zangi Messenger”lərini 2015-ci ildə istifadəyə verdiklərini desələr də, nədənsə “Android” və “İOS” sistemli platforma üzərində işləyən proqramlarının təqdimatını son vaxtlar cəbhədə təxribat cəhdlərinə cavab olaraq aldıqları sarsıdıcı zərbələrdən sonra keçirməyə qərar veriblər.
Oxu.Az xəbər verir ki, AZƏRTAC vətəndaşlarımızın “WhatsApp”, “Skype”, “Viber” və bu kimi proqramların istifadəsinə maraqlarını nəzərə alaraq ermənilərin rabitə proqramları bazarına çıxardıqları “Zangi Messenger”in ölkəmiz üçün hansı təhlükələr doğurduğunu araşdırmaq qərarına gəlib. Bu zaman qarşıya çıxan bir çox faktlar yenə də ermənilərin əsas məqsədlərinin Azərbaycana qarşı məkrli niyyətlərini həyata keçirmək olduğuna şübhə yeri qoymadı.
Başlayaq elə bu proqramın təqdimat loqosundan. Təqdimat mərasimdə nümayiş olunan loqodan da aydın göründüyü kimi erməni proqramı ilk baxışdan Azərbaycan auditoriyası üçün cəlbedici olmaq və vətəndaşlarımızı şübhələndirməmək üçün belə tərtib edilib. Proqram istifadəçilərə demək olar ki, “Zangi Messenger” kimi yox “ZƏNGİ” kimi təqdim edilir. Bununla bərabər messencerin çıxarıldığı “Play store”da yükləyicilərə bu proqramın kimə məxsus olduğu və hansı ölkənin İT mühəndisləri tərəfindən hazırlandığı barədə heç bir məlumat verilmir.
Ermənistan Nəqliyyat, Rabitə və İnformasiya Texnologiyaları Nazirliyinin nəzarətindəki bu proqramın baza və əsas serverinin də harada yerləşməsi barədə heç bir məlumat göstərilməyib.
Proqramın idarəçiliyinə və əsas bazasına nəzarət edən 25 erməni texniki bu proqramın “tam təhlükəsiz olduğuna” təminat veriblər. Proqram yüklənərkən isə istifadəçiyə onun yerləşdiyi məkandan tutmuş, telefon əlaqələri, danışıqları, şəxsi məlumatları, fotoşəkilləri, videoları, blutus yükləmələri və sair kimi bütün şəxsi sirlərinin proqram tərəfindən əldə ediləcəyi bildirilir.
Əsas baza və serveri ermənilərin əlində olan “Zangi Messenger”in ölkəmiz və cəmiyyətimiz üçün hansı dərəcədə təhlükəli olduğunu təsəvvür etmək çətin deyil. Ermənilər ölkəmizdən olan istifadəçilərdə maraq yaratmaq üçün azərbaycanlı adları altında saxta profillər yaradaraq rəy yazmağı da yaddan çıxarmayıblar.
Hazırda bu proqramın 500 min istifadəçisi mövcuddur. Düşmən ölkə yaxın vaxtlarda vətəndaşlarımızı “Zangi Messenger”dən istifadəyə cəlb etmək üçün proqramın Azərbaycan və türk dillərində əlavələrini təqdim etməyə hazırlaşır.
N.О.
www.oxu.az
"

"“Instagram” istifadəçilərinin nəzərinə: Parolları dərhal dəyişin – FOTO“ESET” şirkətinin mütəxəssisləri “Instagram”dan istifadəçi məlumatlarını oğurlayan 13 zərərli tətbiqi aşkar ediblər.
Oxu.Az “Technote”a istinadən xəbər verir ki, sözügedən tətbiqlər guya, “Instagram”dakı izləyici, bəyənmə və şərh sayını artırmaq üçün nəzərdə tutulub. 
İstifadəçilər isə bu ümid ilə həmin tətbiqləri yükləyiblər. Siyahıdakı tətbiqlərdən hər hansı birini yüklədikdən sonra istifadəçi öz login və şifrəsini, tətbiqdə qeyd edib heç nədən şübhələnmirdi. 
Həmin məlumatlar isə hakerlərə sadə mətn formatında çatırdı. Sözügedən virus “Android /Spy.Inazigram” adını alıb. Lakin məsələ burasındadır ki, istifadəçi öz login və şifrəsini düz qeyd etsə belə, tətbiq onun səhv olduğunu bildirir. 
Bu, onunla əlaqədardır ki, “Instagram” istifadəçiyə, planlaşdırılmamış giriş barədə xəbər verir. 

İstifadəçi isə öz növbəsində, “Instagram”da şübhə yaratmamaq üçün hakerlərin adından öz məlumatlarını təsdiqləyir. 
Mütəxəssislər qeyd ediblər ki, sözügedən tətbiqləri, əsasən, “Instagram” səhifələrinin izləyici sayını qaldıran saytlar yükləyiblər. 
Hack olunmuş istifadəçi səhifələrinin vasitəsilə digər istifadəçilərə spam göndərilir və izləyici, bəyənmə və şərh artırma paketləri satılır. 
Hal-hazırda sözügedən tətbiqlər, “Google Play”dən pozulub. Əgər siz siyahıdakı tətbiqlərdən hansınısa yükləmisinizsə, onda dərhal öz “Instagram” istifadəçisinin şifrəsini dəyişin.



U.A.
www.oxu.az
"

"Azərbaycanda yeni nəsil şəxsiyyət vəsiqələrinin veriləcəyi vaxt açıqlandı“Azərbaycanda yeni nəsil şəxsiyyət vəsiqələrinin hazırlanması istiqamətində aparılan işlərin bu il yekunlaşdırılması nəzərdə tutulub”.
Oxu.Az APA-ya istinadən xəbər verir ki, bu barədə Nəqliyyat, Rabitə və Yüksək Texnologiyalar Nazirliyinin Məlumat Hesablama Mərkəzinin direktoru Elnar Əhmədov bildirib.
O qeyd edib ki, yeni nəsil şəxsiyyət vəsiqələrinin gələn ilin əvvəlində istifadəyə verilməsi nəzərdə tutulub.
Həmin sənədin vəsiqəsinin çipinə elektron imza sertifikatları tətbiq ediləcək.
U.A.
www.oxu.az
"

"“YouTube”dan yenilik – FOTOİzlədiyiniz videoları dostlarınıza da izlətmək üçün hər yerdə paylaşmaqdan sıxılmısınızsa, “YouTube”un sizə yeni bir təklifi var: Uptime!
Oxu.Az “Technote”a istinadən xəbər verir ki, bundan bir neçə il əvvələ qədər “YouTube” videoları bir neçə dostun eyni evdə toplaşdığı günlərdə ən böyük əyləncələrdən birinə çevrilmişdi. 
Hərkəs öz bəyəndiyi videonu dostlarına izlətməyə çalışırdı. Daha sonra keçən zamanda bu iş inkişaf etdi və videoların sosial şəbəkələrdə paylaşılmasına doğru istiqamətləndi.
“Uptime” nədir, nə işə yarayır?
İndi də “YouTube”un yeni bir fikri var və adı da “Uptime”dır. Dünən “iOS” cihazlar üçün aktiv hala gələn tətbiq vasitəsilə dostlarınızla eyni otaqdaymış kimi videolar izləyə bilirsiniz.
Tətbiqin içərisində istifadəçilərin bir-biri ilə mesajlaşa bilmək və təbii ki, videolara reaksiya göstərə bilmək şansları var.
Onsuzda tətbiqi yüklədiyiniz anda “YouTube” videolarını izləməyinizə yarayan fərqli bir tətbiq olduğunu başa düşəcəksiniz.
Tətbiqdə hazırda sadəcə seçilmiş videolar yer alır və axtarış qutusunu istifadə edərək, ya da birbaşa olaraq video növü seçərək istədiyiniz videolara baxa bilirsiniz.

“YouTube” üzərindən bir videonu axtardığınızda birbaşa olaraq “Uptime” ilə paylaşa bilir və dostlarınızla izləyə bilirsiniz. 
Videonu izləməyə başladığınız zaman da ekranda sizin profil şəkliniz kiçik formada süzülməyə başlayır. Verdiyiniz reaksiyaları bu süzülən profil şəklinin üstündə görə bilərsiniz.
U.A.
www.oxu.az
"

"Hava Limanında “ASAN Wi-Fi” istifadəyə verildiÖlkə ərazisində, xüsusilə, ictimai yerlərdə əhalinin ödənişsiz olaraq internetə çıxış imkanlarının təmin edilməsi məqsədi ilə yaradılmış “ASAN Wi-Fi” sistemi artıq hər gün 10 minlərlə insana xidmət göstərən Heydər Əliyev Beynəlxalq Hava Limanında istifadəyə verilib.
Oxu.Az-ın Trend-ə istinadən verdiyi xəbərə görə, bu günə qədər 200 minə yaxın istifadəçinin yararlandığı “ASAN Wi-Fi” sistemi istifadəçilərə sürətli və pulsuz internetdən istifadə imkanları yaratmaqla bərabər, onları dövlət və sosial layihələr haqqında məlumatlandırmağa xidmət edir.
Bununla yanaşı, müxtəlif şirkətlər reklam məqsədli tanıtım materiallarını bu sistem vasitəsilə istifadəçilərə daha rahat çatdıra bilərlər.
Qeyd edək ki, 2016-cı ilin oktyabr ayından etibarən “ASAN Wi-Fi” sistemi pilot layihə olaraq 1 və 3 saylı “ASAN xidmət” mərkəzində fəaliyyətə başlayıb. Tezliklə digər “ASAN xidmət” mərkəzlərində və müxtəlif ictimai obyektlərdə də sistemin quraşdırılması nəzərdə tutulur. Bu isə öz növbəsində daha geniş əhali kütləsinin ödənişsiz olaraq sistemin təqdim etdiyi xidmətlərdən istifadə etməsinə imkan yaradacaq.
A.M.
www.oxu.az
"

"“Azercell”in xalis mənfəəti təxminən 3 dəfə azalıb – FOTO“Azercell Telekom” MMC 2016-cı ili 81 milyon 425 min manat xalis mənfəət ilə başa vurub. 
Oxu.Az “Marja”ya istinadən xəbər verir ki, 2015-ci il ilə müqayisədə Azərbaycanın ən böyük mobil operatorunun xalis mənfəəti təxminən 3 dəfə azalıb. “Azercell” 2015-ci ildə 254 milyon 112 min manat xalis mənfəət əldə etmişdi.
“Azercell” 2015-ci ildə devalvasiya ilə əlaqədar olaraq böyük məbləğdə mənfəət əldə etmişdi (Pul vəsaitləri və onların ekvivalentləri üzrə xarici valyuta mübadiləsindən gəlir).
Şirkət ötən il 134 milyon 726 min manat mənfəət vergisi ödəyib. 2015-ci ildə isə bu rəqəm 318 milyon 746 min manat olub.
2015-ci illə müqayisədə ötən il “Azercell”in cəmi gəlirləri 410 milyon 859 min manatdan 392 milyon 880 min manata geriləyib (4,4% azalıb). Cəmi xərcləri isə 250 milyon 139 min manatdan 304 milyon 387 min manata yüksəlib.
31 dekabr 2016-cı il tarixinə “Azercell”in cəmi aktivləri 921 milyon 619 min manat (2015-də 724 milyon 590 min manat idi), öhdəlikləri 73 milyon 524 min manat (2015-də 83 milyon 242 min manat idi), cəmi kapitalı isə 848 milyon 95 min manat təşkil edib. Cəmi kapitalın 806 milyon 15 min manatını bölüşdürülməmiş mənfəət təşkil edib. 









 
U.A.
www.oxu.az
"

"Çində dünyanın ən böyük radioteleskopu turistlərin ziyarətinə açılıbDünyanın ən böyük radioteleskopu FAST (The Five hundred meter Aperture Spherical Telescope) turistlərin pulsuz ziyarəti üçün açıq elan edilib.
Oxu.Az-ın AZƏRTAC-a istinadən verdiyi məlumata görə, Çinin Quycou vilayətində dağlıq ərazidə yerləşən radioteleskop ötən ilin sentyabrında istifadəyə verilib.
Teleskopun normal fəaliyyəti üçün 5 kilometr radiusda mobil rabitə dalğaları blok edilib. Teleskopu ziyarət etmək istəyən turistlər mobil telefonları, rəqəmli fotoaparatları və digər elektron cihazları saxlama məntəqəsinə təhvil verməlidirlər. Buna baxmayaraq, ərazidə turistlərin ölkədaxili zəngləri üçün pulsuz telefon köşkləri quraşdırılıb.
Sinxua agentliyi bildirir ki, ilkin mərhələdə hər gün 2 min turist teleskopu yaxından görmək imkanı qazanacaq.
Diametri 500 metr, perimetri 1,6 kilometr olan nəhəng teleskopun inşasına 2011-ci ildə başlanılmışdı. Radioteleskopun maliyyə dəyəri 1,15 milyard yuan (təxminən 173 milyon ABŞ dolları) qiymətləndirilir.
A.M.
www.oxu.az
"

"Noutbukun ömrünü uzatmaq üçün – MƏSLƏHƏTBütün noutbuklar 24 saat fasiləsiz işləmək üçün nəzərdə tutulub, lakin əsas şərt təlimata uyğun istifadədir.
Oxu.Az-ın deyerler.org-a istinadən verdiyi məlumata görə, noutbuku düzgün söndürmək - əsas şərtlərdən biridir. Qeyri-düzgün, qəfil söndürmə noutbukun sərt diskini zədələyə bilər.
Noutbuku təcili söndürmək lazım gəlibsə belə, növbəti qoşma zamanı əməliyyat sistemini yoxlanışa vermək məqsədəuyğundur. Bu sistem səhvləri aradan qaldırmağa və həm əməliyyat sisteminin (Windows-un), həm də kompyuterin sabit işləməsinə kömək edəcək.
Noutbuk daşınmadığı və daha çox stasionar kompyuter kimi istifadə olunduğu təqdirdə batareyanı tam yükləmək və daha sonra onu noutbukdan çıxarmaq lazımdır. Onu ayda bir dəfə noutbuka taxıb təkrar yükləmək kifayətdir. Bu, noutbuk batareyasının ömrünü uzatmağa kömək edəcək.
Noutbuku masanın və ya başqa sərt və hamar səthin üzərinə yerləşdirmək lazımdır. Bu havalandırma sisteminin normal işləməsini təmin edəcək və laptopun həddən artıq isinməsinin qarşısını alacaq. Ayrıca noutbuku səthin üzərində elə yerləşdirmək lazımdır ki, adapterin naqilinə və usb-portlara gələn digər naqillərə təsadüfi toxunma ehtimalı minimum olsun.
“Yuxu” rejimində olan noutbuku daşımaq məsləhət deyil. Bu, sərt diskin vaxtından tez sıradan çıxmasına gətirib çıxara bilər. Noutbuku bir yerdən başqa yerə daşımaq lazım gəldikdə ya onu “işi bitirmək”, ya da “hibernasiya” rejimlərində söndürmək lazımdır.
Zərurət olmadan işlək vəziyyətdə olan noutbukun qapağını örtmək də məsləhət deyil. Bunu müntəzəm etdikdə noutbukun şleyfi və ya ilmələri zədələnə bilər.
Noutbuku soyuq otağa gətirərkən ilk öncə 30 dəq gözləmək, otağın havasını aldıqdan sonra işə qoşmaq lazımdır.
Noutbukun ekranını işlək vəziyyətdə ikən təmizləmək olmaz. Bunun üçün laptopu söndürmək və adapteri şəbəkədən ayırmaq lazımdır. Ekranı silmək üçün xovsuz nəm parçadan istifadə edilməlidir. Təmizləyici mayeni ekranın üzərinə çiləmək olmaz. Oncə parçanı maye (adi su ilə də olar) isladıb ekranı silmək lazımdır. Bu məqsəd üçün nəmləndirici salfetlərdən də istifadə etmək olar.
A.M.
www.oxu.az
"

"Osman Gündüzdən Siyavuş Novruzova cavab“Sosial şəbəkələrdə şərh yazmaq üçün şəxsiyyət vəsiqəsi ilə qeydiyyatdan keçmək fikiri ilə razılaşmıram”.
Oxu.Az xəbər verir ki, bunu “Multimedia” İnformasiya Sistemləri Texnologiyaları Mərkəzinin direktoru, Azərbaycan İnternet Forumunun prezidenti Osman Gündüz deyib. 
O, bu kimi təkliflərin səslənməsinə təəssüf etdiyini bildirib:
“Ölkə başçısı qeyd edib ki, internet azaddır. Düşünmürəm ki, indi bu kimi məhdudiyyətlərə ehtiyac var. Cəmiyyətin bütün nümayəndələri artıq internet həyatına inteqrasiya edib. 

İnternet bizim həyatımızın ayrılmaz bir həssəsidir. Təhsil, səhiyyə, dövlət ordadır.
Cəmiyyətin bütün sahələri ordadırsa, düşünmürəm ki, hansısa giriş-çıxış üçün qaydaların müəyyən edilməsi, yaxud hansısa məhdudlaşdırıcı addımların atılması düzgün olmaz”.
Osman Gündüz hesab edir ki, dövlətin, cəmiyyətin təhlükəsizliyi ilə bağlı problemlər var:
“Düşünmürəm ki, ölkə rəhbərliyi, yaxud da ayrı-ayrı siyasi xadimlərin fikiri belədir. Bununla bağlı bizdə yetərincə qanunlar var ki, bu məsələ tənzimləsin. Bu sahəyə cavabdeh olan qurumların özlərinin potensialı gücləndirilməlidir və peşəkarlığı artırılmalıdır”.
O.Gündüz sosial medianın rəhbərliyi ilə görüşməyin vacib olduğunu vurğulayıb:
“Facebook”, “Instagram”, “Twitter” və “Google” şirkətlərinin rəhbərlərini Azərbaycana dəvət etmək lazımdır. Onlarla əlaqələri genişləndirmək daha düzgün olar, nəinki məhdudiyyət qoymaq”.
Qeyd edək ki, Milli Məclisin deputatı Siyavuş Novruzov bu gün parlamentin iclasında “İnformasiya, informasiyalaşdırma və informasiyanın mühafizəsi haqqında” qanun layihəsinin müzakirəsi zamanı çıxışında sosial şəbəkələrə şərh yazmaq üçün şəxsiyyət vəsiqəsi ilə qeydiyyatın tələb edilməsinin zəruri olduğunu deyib.
U.A.
www.oxu.az
"

"Ramin Quluzadə İmişlidə vətəndaşları qəbul etdi – FOTONəqliyyat, rabitə və yüksək texnologiyalar naziri Ramin Quluzadə martın 10-da İmişlidəki Heydər Əliyev Mərkəzində İmişli, Ağcabədi, Beyləqan, Zərdab, Füzuli, Laçın və Xocavənd rayonlarının sakinləri ilə görüşüb.
Oxu.Az AZƏRTAC-a istinadən xəbər verir ki, nazir Ramin Quluzadə və İmişli Rayon İcra Hakimiyyətinin başçısı Vilyam Hacıyev əvvəlcə ulu öndər Heydər Əliyevin şəhərin mərkəzindəki abidəsi önünə gül-çiçək qoyub, xatirəsini ehtiramla yad ediblər.
Sonra nazir Ramin Quluzadə nəqliyyat, telekommunikasiya (o cümlədən, internet, televiziya və radio yayımı), poçt xidmətləri və bu sahədə bölgələrdə əhalini maraqlandıran digər məsələlərlə bağlı vətəndaşları qəbul edib.
Vətəndaşların müraciətləri, əsasən, telekommunikasiya, internet, poçt xidmətləri, yol təmir-tikintisi, işə qəbul və digər məsələlərlə bağlı olub. Qaldırılan problemlərin əksəriyyəti yerindəcə həllini tapıb. Nazir Ramin Quluzadə digər müraciətlərin həlli ilə bağlı müvafiq strukturların rəhbərlərinə tapşırıqlar verib.
Görüşdə nazirliyin fəaliyyət dairəsinə aid olmayan məsələlərlə bağlı müraciətlər də qeydiyyata alınıb. Həmin müraciətlərin müvafiq qurumlara göndərilməsi təmin olunacaq.
Səfər çərçivəsində nazir Ramin Quluzadə aidiyyəti rayonların telekommunikasiya qovşaqlarının və poçt filiallarının, eləcə də, Dövlət Avtomobil Nəqliyyatı Xidmətinin regional bölmələrinin və tabeli qurumlarının rəhbərlərinin iştirakı ilə müşavirə keçirib.
Sektor üzrə mövcud durum, çatışmazlıqlar, nöqsanlar, xidmət keyfiyyəti, vətəndaş şikayətləri üzrə geniş müzakirələrin aparıldığı müşavirədə sahə üzrə həyata keçirilən islahatların vətəndaş məmnunluğu və xidmət keyfiyyətinin yüksəldilməsinə yönəldiyi diqqətə çatdırılıb.
Toplantıda nazir Ramin Quluzadə müvafiq sahə rəhbərlərinə xidmət keyfiyyətinin yüksəldilməsi, mövcud çatışmazlıqların aradan qaldırılması, hər bir vətəndaşın müraciətinə fərdi yanaşılması barədə tapşırıqlar verib.








U.A.
www.oxu.az
"

"“Blackberry” yeni smartfonunu təqdim edib – FOTO“BlackBerry” yeni smartfonu olan “Aurora”nı rəsmi olaraq İndoneziyada təqdim edib.
Oxu.Az xəbər verir ki, orta sinifdə olmasına baxmayaraq, güclü texniki parametrlərə sahib olan yeni cihaz ilk olaraq İndoneziyada satışa çıxarılacaq.
“Aurora”nın texniki parametrləri belədir. 
5.5-inç IPS LCD ekran, (1280x720px)

4 nüvəli Qualcomm Snapdragon 425 prosessor

Adreno 308 GPU

4GB RAM

32GB xarici yaddaş (2TB'a qədər MicroSD dəstəyi)

13MP arxa kamera, LED flaş, 2 CMOS sensor və 1080 p videoçəkiliş

8MP LED flaşlı qabaq kamera

Bluetooth 4.0

802.11 b/g/n Wi-Fi

4G LTE 

2 SİM-kart girişi

3000 mAh Li-ion batareya

152 x 76.8 x 8.55mm; 178g

Android 7.0 əməliyyat sistemi
Smartfonun İndoneziyada satış qiyməti 260 dollar olacaq. 














İsmayıl Nur
www.oxu.az
"

"3D printerlə cəmi 24 saata ev hazırladılar – VİDEOAdətən, bir evin tikintisi üçün aylarla vaxt lazım olur. San-Fransiskodan olan inşaat kompaniyası cəmi 24 saata bu çətin işin öhdəsindən gəlib.
Oxu.Az faktxəbər-ə istinadən məlumat verir ki, bunun üçün sadəcə 3D printerə ehtiyac olub.
Mühəndislərin proqnozuna görə, ev 175 il xidmət edə bilər.
Evin ən böyük üstünlüyü isə onun qiymətidir. Belə bir evin tikinsi üçün cəmi 10 min dollar kifayətdir.
Bu texnologiya sayəsində evsiz insanların ev probleminin həll olunacağı düşünülür.




İ.N
www.oxu.az

"

"“WhatsApp” statusları ilə bağlı dəyişiklik etdi – FOTO“WhatsApp” Status funksiyası ilə bəzi istifadəçi kütləsindən mənfi reaksiya alan şəbəkə “Android” versiyası üçün bir yenilənmə daha edib. 
Oxu.Az Technote.az-a istinadən xəbər verir ki, “WhatsApp” “Android” versiyası üçün paylaşılan yenilənmədə gözəçarpan ilk dəyişiklik söhbət ekranında olub.
Əvvəlki versiyada əlavə göndərməyinizə şərait yaradan funksiyanın işarəsi söhbət pəncərəsinin üst hissəsində idi. 
Ancaq bu yenilənmə ilə həmin işarə yazı yazdığımız sahəyə köçürülüb. Beləliklə, yazışma içinə əlavələr etmək çox daha asan bir hala gəldi.
Digər dəyişiklik isə “WhatsApp” Status funksiyası ilə silinən yazılı statuslar bu yenilənmə ilə geri gəldi. 
Artıq kontakt siyahınızın alt hissəsində əvvəllər olduğu kimi bir status yazıla biləcək ancaq bu status hissəsinin adı “haqqımda” olaraq dəyişdirildi.








U.A.
www.oxu.az
"

"Bakıda internet kəsintiləri aradan qaldırılacaqBakı Telefon Rabitəsi İstehsalat Birliyi (BTRİB) tərəfindən ötən ilin əvvəlindən abunəçilərin internet sürəti və kəsintilərlə bağlı qarşılaşdığı problemin aradan qaldırılması məqsədilə Bakı şəhəri üzrə kabel-kanal infrastrukturunda əsaslı təmir işləri aparılır. 
Oxu.Az xəbər verir ki, bu barədə BTRİB-dən bildirilib.
Məlumata əsasən, artıq 10 minə yaxın quyu texniki normalara uyğun vəziyyətə gətirilib: 
“BTRİB-in daxili imkanları hesabına həyata keçirilən profilaktik təmir-bərpa işləri zamanı istismar müddəti bitmiş və zavod istehsalatı dayandırılımış qurğuşun qoruyucu qatlı kabellər zədəyə davamlı xüsusi örtüklü, müasir standartlara cavab verən optik kabellərlə əvəz edilir”.
Qurumdan onu da bildiriblər ki, dəyişkən hava şəraiti ilə əlaqədar rabitə xətlərinin qırılması və sıradan çıxması kimi halların qarşısını almaq üçün hava rabitə xətlərinin dirəkləri yenilənir, optik kabellərküləyə davamlı troslu fiber-optik kabellərlə, dirəklərdən və paylayıcı şkaflardan abunəçiyə xidmət göstərən rabitə xətləri isə yeni simmetrik kabellərlə əvəz edilir.
U.A.
www.oxu.az
"

"Mobil rabitə xidmətlərinin fəaliyyəti üçün lisenziya 10 il müddətinə veriləcəkAzərbaycanda mobil rabitə xidmətləri ilə bağlı fəaliyyət növünə lisenziya 10 il müddətinə veriləcək.
Oxu.Az Report-a istinadən xəbər verir ki, “Lisenziyalar və icazələr haqqında” qanununa dəyişiklik təklifi Milli Məclisin bu gün keçirilən plenar iclasında müzakirəyə çıxarılıb.
Dəyişiklik layihəsinə əsasən, “Dövlət təhlükəsizliyindən irəli gələn hallarla əlaqədar lisenziya tələb olunan fəaliyyət növlərinin siyahısı”na “Sellülar (mobil) rabitə xidmətləri (texnoloji standartın adı göstərilməklə)” fəaliyyət növü əlavə edilir.
Bu fəaliyyət növünə lisenziyanı Nəqliyyat, Rabitə və Yüksək Texnologiyalar Nazirliyi 10 il müddətinə verəcək.
Layihə səsverməyə çıxarılaraq qəbul edilib.
E.Ə.
www.oxu.az
"

"Deputat: Sosial şəbəkələrdə şərh yazmaq üçün şəxsiyyət vəsiqəsi ilə qeydiyyatın tələb edilməsi zəruridir“Bu, ciddi məsələdir. Dünyanın idarə olunması informasiya üzərində qurulub. “İnformasiya, informasiyalaşdırma və informasiyanın mühafizəsi haqqında” qanunun qəbul olunması önəmli məsələdir. Yəni, informasiya təhlükəsizliyi vacib məsələdir. Bu qanun layihəsini bir qədər də sərtləşdirməliyikc.
Oxu.Az “Report”-a istinadən xəbər verir ki, bunu Milli Məclisin İctimai birliklər və dini qurumlar komitəsinin sədri, hakim Yeni Azərbaycan Partiyasının (YAP) icra katibinin müavini Siyavuş Novruzov parlamentdə “İnformasiya, informasiyalaşdırma və informasiyanın mühafizəsi haqqında” qanun layihəsinin müzakirəsi zamanı deyib.
S.Novruzov qeyd edib ki, bəzi Avropa ölkələri intiharın sayına görə dünyada birinci yerdə gedir: 
“Sovetlər birliyində intihar, avtomobil qəzası yox idi? İnternet saytlarında daha önəmli məsələni kənara qoyub bu məsələləri populyarlığa görə önə çıxarırlar. Bunu etməklə digərlərini də buna təhrik edirlər. Televiziylarımızda verilişlər hamısı cinayət xronikası verir. Tələm-tələsik informasiyanı cəmiyyətə çatdırmaqla xal qazanmaq düzgün deyil. Bu informasiyalar bəzi insanları bu mənfi istiqamətlərə yönəldir”.
Deputat bildirib ki, sosial şəbəkələrdə şərh yazmaq üçün şəxsiyyət vəsiqəsi ilə qeydiyyatın tələb edilməsi zəruridir: 
“Ölkəmizdə internet tam şəkildə azaddır. İstənilən adam istədiyini təhqir edir, başa düşmür ki, bunu hər kəs oxuyur. Saxta profil açıb istədiyi fikri yazır. Burada məsuliyyət müəyyənləşdirilməlidir. Xaricdə hər hansı bir portal yaradıb Azərbaycanın ordusu, əsgəri ilə bağlı yazılar yazırlar. Sonra ordan götürüb o xəbərləri verənlər var. Görürsən ki, onlar hansısa bir formada ölkədən qaçanlardır. Bu informasiyalar cəmiyyətə təsir edir”.
E.Ə.
www.oxu.az
"

"Bakının bu ərazilərində internet pulsuz olacaqBakıda əhalinin pulsuz internetlə təminatını nəzərdə tutan “İctimai Wi-Fi” layihəsi çərçivəsində işlər artıq yekunlaşdırılır. 
Oxu.Az Report-a istinadən xəbər verir ki, Dənizkənarı Milli Park və Dövlət Bayraq Meydanının ərazisi üzrə ictimai internetdən istifadəni təmin edən avadanlıqlar (access ponit) quraşdırılıb. 
Layihə çərçivəsində bir sıra təhlükəsizlik tədbirləri və risklər nəzərə alınaraq proqram təminatı və şəbəkənin test mərhələsinə start verilib.
Qeyd edək ki, layihənin növbəti mərhələsi kimi Heydər Əliyev Mərkəzinin ətraf ərazilərində işlər həyata keçiriləcək. 
Nəqliyyat, Rabitə və Yüksək Texnologiyaları Nazirliyi bildirir ki, xüsusi yanaşma tələb edən memarlıq abidəsi ərazilərində işlər mütəxəssislərin nəzarəti altında həssaslıqla icra edilir: 
“Layihənin icrası zamanı dünya təcrübəsi nəzərə alınıb. Şəbəkənin səmərəli paylanması və təhlükəsizlik tədbirlərini nəzərə alaraq sürət həddi və saat limiti də beynəlxalq standartlara əsasən müəyyənləşdirilir. 
“İctimai Wi-Fi” üçün ilkin mərhələdə əhalinin daha çox sıx istirahət etdiyi yerlər seçilib”.
U.A.
www.oxu.az
"

"“WhatsApp”dan maraqlı yenilikDünyanın ən məşhur mesajlaşma platforması olan “WhatsApp” maraqlı yenilik edir. 
Oxu.Az xəbər verir ki, hazırda SMS-i “öldürən” mesajlaşma tətbiqləri, artıq internet qoşulması vasitəsilə ödənişsiz olaraq münasibət qurmağınıza şərait yaradır. 
Bunun ən məşhur nümunəsi olan “WhatsApp” isə inkişafa davam edərək artıq pul qazanmaq niyyətindədir.
Daha əvvəl illik 0,50 AZN kimi bir ödəniş alan “WhatsApp” aldığı qərar ilə tamamilə ödənişsiz sistemə keçid etmişdi. 
Beləliklə, tətbiqdən gələn gəlirlərin qarşısını kəsən “WhatsApp” buna məntiqli bir həll üsulu tapıb.
“WhatsApp for Business” adlı bir sistem üzərində işləyən komanda şirkətlər üçün xüsusi “WhatsApp” sistemi hazırlayaraq şirkətlərin müştəriləri ilə e-mail yerinə saniyələr içində mesajlaşmasına şərait yaradacaq. 
Yəni, müştəri xidmətlərinə “WhatsApp” üzərindən də çata biləcəyiniz bu sistem, əlbəttə ki, şirkətlərə müəyyən bir ödəniş qarşılığında təqdim ediləcək.
Hazırda, xüsusilə, çatdırılma təklif edən bir neçə restoran, ticarət obyekti kimi bir çox nöqtədə müəyyən bir telefon nömrəsi üzərindən “WhatsApp” ilə əlaqə saxladığınız müştəri xidmətləri beləcə daha əlverişli hala gələcək.
Fərqli bir interfeys və bir neçə telefon üzərindən istifadə kimi detallar təklif edərək tam bir müştəri xidmətləri tətbiqi meydana gətirəcəyi gözlənilən “WhatsApp”, sadəcə fərdi istifadə üçün deyil, beləcə şirkətlər üçün də e-mail və “Skype” kimi servislərin qarşısına keçməyi hədəfləyir.
Mənbə: Technote.az
U.A.
www.oxu.az
"

"“Airbus” Cenevrədə uça bilən konsept avtomobilini təqdim edib – FOTO + VİDEO Dünyanın ən məşhur təyyarə istehsalçılarından olan “Airbus” şirkəti bu dəfə də özünü uçan avtomobil sənayesində yoxlamaq qərarına gəlib.
Oxu.Az xəbər verir ki, şirkət Cenevrə Avtomobil Sərgisində “Pop up” adı verdiyi yeni uça bilən konsept avtomobilini təqdim edib. 
“Italdesign” şirkəti ilə birlikdə hazırlanan konsept avtomobil dronların istifadə etdiyi texnologiyaya oxşar şəkildə 4 pərvanə sayəsində havaya qalxaraq uça bilir. 
Avtomobilin yüngül və zərbələrə davamlı olması üçün “Pop up”ın korpusu tamamilə karbon fiber materialdan hazırlanıb.
2,6 metr uzunluğu olan avtomobil süni intellektlə də təchiz olunacaq. Belə ki, gedəcəyiniz yerin koordinatları dediyiniz zaman avtomobil həmin əraziyə quru və ya hava yolu ilə getməyə ən optimal variantı hesablayaraq özü qərar verəcək.
Avtomobilin seriya istehsalına nə vaxt başlanılacağı bilinməsə də, “Airbus” şirkəti avtomobil sənayesinin gələciyini uçan avtomobillərdə gördüyünü açıqlayıb. 






























İsmayıl Nur
www.oxu.az
"

"“Elektron imza” vasitəsilə nə qədər əməliyyat aparılır? “Elektron imza” virtual mühitdə istifadəçinin şəxsiyyətini müəyyənləşdirən vasitələrdən biridir. 

O, elektron sistemdə imzanın daşıdığı bütün funksiyaları yerinə yetirən, göndərilmiş elektron məlumatı kodlaşdıran və göndərəni təyin edən ədədi koddur.
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən bildirilib. 
Elektron sənəd mübadiləsinin təsdiqləyici elementi kimi “elektron imza” virtual məkanda prosesin təhlükəsiz və çevik icrasını təmin edir. Məhz bu səbəbdən də “elektron imza” istifadəçilərinin sayı artmaqda davam edir.
Belə ki, “elektron imza” sertifikatlarının istifadəyə verildiyi gündən cari ilin 1 mart tarixinədək olan statistikaya əsasən, dövlət qurumları üzrə 67 min 42, fiziki şəxslər üzrə 17 min 304, hüquqi şəxslər üzrə isə 17 min 384 olmaqla, ümumilikdə 101 min 730 elektron imza sertifikatı Məlumat Hesablama Mərkəzinin Milli Sertifikat Xidmətləri Mərkəzi tərəfindən istifadəyə verilib.
Məlumat üçün bildirək ki, 2017-ci ilin ilk 2 ayı ərzində istifadəyə verilən “elektron imza” sertifikatının ümumi sayı 1514 olub. Onlardan dövlət qurumlarının payına 1060, fiziki şəxslərin payına 94, hüquqi şəxslərin payına isə 360 “elektron imza” sertifikatı düşüb.
Bundan əlavə, “elektron imza” vasitəsilə həyata keçirilmiş əməliyyatların sayı da artmaqda davam edir. Belə ki, bu günə qədər dövlət qurumları tərəfindən 15 milyon 858 min 892, hüquqi və fiziki şəxslər üzrə 3 milyon 560 min 581 olmaqla ümumilikdə 19 milyon 419 min 473 autentifikasiya və “elektron imza” əməliyyatı aparılıb. 
2017-ci ilin ilk 2 ayı ərzində isə aparılan əməliyyatların ümumi sayı 1 milyon 584 min 680 olub ki, bu da ümumi aparılmış əməliyyatların 9% deməkdir. 
Beləliklə, dövlət qurumlarının payına toplam olaraq 1 milyon 62 min 498, hüquqi və fiziki şəxslərin payına isə 504 min 82 autentifikasiya və “elektron imza” əməliyyatı düşüb.
U.A.
www.oxu.az
"

"“Facebook” iki şəxsin ciddi münasibətə başlamasını 100 gün öncədən bilir“Facebook” statistikasına əsasən, iki istifadəçinin ciddi münasibətə başlamasını həmin münasibətin başlamasından öncə bilmək olur.
Oxu.Az xəbər verir ki, 2014-cü ildə “Facebook”un data mütəxəssisləri bu mövzu ilə əlaqədar öz müşahidələrini aparıblar.
“Facebook” mütəxəssisi Karlos Diuk bu barədə daha dəqiq statistikanı təqdim edib:
“Ciddi münasibətlərin başlamasından öncəki ilk 100 gün ərzində yavaş olsa da, iki şəxsin bir-biri ilə müxtəlif paylaşımları bölüşmək tempi getdikcə artır. 
İlk ciddi münasibət başlayanda, sosial şəbəkədəki paylaşımların sayı azalır. Belə ki, münasibətin başlamasına 12 gün qalmış gün ərzində edilən paylaşımların sayı 1,67-ə düşür. 
Ciddi münasibətin başlamasından 85 gün sonra isə bu göstərici 1,53 civarında olur. Çox güman ki, həmin vaxtda ciddi münasibət yaşayan iki şəxs daha çox bir yerdə zaman keçirtməyi üstün tuturlar. 
Beləliklə, real həyatda olan münasibət, sosial şəbəkədə olan münasibəti sıxışdırıb çıxardır”, - deyə K.Diuk bildirib. 
Bütün bu məlumatlar aşağıda təqdim olunmuş qrafikdə göstərilib:

“Facebook” statistikasından ciddi münasibətlər haqqında digər məlumatları da öyrənmək olar. Məsələn, həmin ciddi münasibətlərin neçə müddət davam etdiyi və ya onların yaş və iki şəxsin dini inancları ilə necə əlaqəli olduqları haqqında məlumatları öyrənmək mümkündür. 
Bu müşahidə maraqlıdır. Belə ki, bizim hər birimiz sosial şəbəkədə yaranmış ciddi münasibətin şahidi olmuşuq.
Diukun sözlərinə əsasən, ciddi münasibətlər zamanı sosial şəbəkədə olan paylaşımların azalmasına baxmayaraq, onlardan hər biri daha xoş əhval-ruhiyyəli olur. Aşağıda təqdim olunmuş qrafikdə isə bu müddət ərzində baş verən bütün dəyişiklikləri görmək olar.

Təbii ki, paylaşımların emosional göstəricilərinin müşahidəsini dəqiq elmi araşdırma adlandırmaq olmaz. Hər halda robotlar, paylaşımda olan sarkazmı hiss edə bilməzlər. Bununla belə, təqdim olunmuş statistika böyük marağa səbəb olub. 
Analitiklərdən ibarət komanda, əldə olunmuş nəticələrin yaxşılaşdırılması üçün müəyyən üsullardan istifadə edib. 
Məsələn, statistikaya fake münasibətlərin düşməməsi üçün mütəxəssislər 2010-cu ilin aprel ayından 2013-cü ilin oktyabr ayına kimi öz münasibətlərinin ildönümlərini xəbər vermiş şəxsləri incələyiblər. 
Yəni, statistikaya sosial şəbəkənin münasibətlər bölməsində yalnız dəyişiklik etmiş şəxslər nəzərə alınmayıb. 
Qeyd edək ki, paylaşımların emosional vəziyyətlərinin incələnməsi üçün isə yalnız ingilis dilində olan paylaşımlar nəzərə alınıb.
Mənbə: Technote.az
U.A.
www.oxu.az
"

"“Sumqayıt Texnologiyalar Parkı” MMC-nin rəhbərliyində yeni təyinatAzərbaycan Respublikasının dövlət başçısı cənab İlham Əliyev tərəfindən 2009-cu il dekabr ayının 22-də istismara verilmiş ən iri vergi ödəyicilərindən biri olan və ölkəmizin iqtisadiyyatının stabil inkişafına öz töhfəsini verən, müxtəlif istehsalat sahələri üzrə ixtisaslaşmış nəhəng zavodlar kompleksi sayılan Sumqayıt Texnologiyalar Parkının rəhbərliyində dəyişiklik edilib. 
Qurumdan Oxu.Az-a verilən məlumata görə, “Sumqayıt Texnologiyalar Parkı” MMC-yə baş direktor vəzifəsinə Emin Yaşar oğlu Məmmədov təyin olunub.
Emin Məmmədov 6 oktyabr 1973-cü ildə anadan olub. 1995-ci ildə Azərbaycan Dövlət Neft Akademiyasının “Energetika” fakültəsini, 2000-ci ildə Azərbaycan Dövlət İqtisad Universitetinin “Maliyyə və kredit” fakültəsini bitirib. Emin Məmmədov tanınmış beynəlxalq maliyyə təşkilatlarının əməkdaşı olaraq, istehsal layihələrinin maliyyələşdirilməsi sahəsində də böyük təcrübə toplamış, 1997-ci ildən bank sistemində çalışır.
Bu təyinat TexnoParka yeniliklər gətirərək, idarəetmədə yenidənqurma işləri ilə yanaşı, struktur və kadr dəyişikliklərinə, onun daha sürətli inkişafına əhəmiyyətli dərəcədə təkan verəcək.
Regionda ən son texnoloji nailiyyətlərin innovativ həllərlə qovuşduğu və geniş təcrübə ilə dəstəklənən STP, Azərbaycanın həm daxili, həm də xarici bazarının tələbatını tam ödəmək qabiliyyətinə qadir olan istehsalat müəssisəsidir.
Ümumi 250 hektar sənaye tikililəri sahəsində yerləşən STP-nin bütün zavodları Avropada istehsal olunmuş ən yeni texnoloji avadanlıqla təchiz olunub. İstehsal prosesində istifadə olunan xammalları Avropanın qabaqcıl ölkələrindən idxal edir. İstehsal edilmiş mallar isə AZS ISO/IEC 17025-2009, eləcə də ISO 9001 və OHSAS 18001 beynəlxalq standartlarının tələblərinə uyğunlaşdırılmışdır.
Sumqayıt Texnologiyalar Parkı barədə daha ətraflı məlumat üçün *0990 zəng edə və ya www.stp.az saytına daxil ola bilərsiniz.
E.Ə.
www.oxu.az
"

"“Azercell” 4G deyib, 3G belə vermir – ŞİKAYƏTƏcnəbi 5G-dən danışır, biz hələ 4G nədir bilməyirik…Çinin ZTE korporasiyası dünyada ilk dəfə mobil şəbəkənin beşinci nəslini – 5G-ni dəstəkləyən smartfonların istehsalına başlayıb. “Gigabit Phone” adlanan smartfon 1 giqabit/saniyə (1024 meqabit/saniyə) yükləmə sürətiylə 5G mobil əlaqəni dəstəkləyə bilir. 
Yüksək sürət hesabına istifadəçilər ilk dəfə olaraq HD videonu belə dəstəkləyən sürətlə “bulud hövzələri”nə (ingiliscə – onedrive) çıxış əldə edə biləcəklər. Amma Azərbaycanda hələ abunəçilər 4G-dən normal istifadə də edə bilmirlər.
“Azərbaycanda guya ən yaxşı sürət, ən yaxşı xidmət olan “Azercell”in 4G şəbəkəsinə qoşuldum. Təbii ki, mənim 4G ilə bağlı illüziyalarım yox idi, amma heç olmasa, normal internet verilsəydi, papağımı göyə atardım”. 
Bakı sakini Rafiq Məmmədli bu il fevralın 1-də “Azercell Telekom”un 4G şəbəkəsinə qoşulandan sonra internetlə bağlı ciddi problemlərinin olduğunu deyir. Onun sözlərinə görə, bu bir ayda başa düşüb ki, Azərbaycanda nəinki əsl 4G, heç əsl 3G də yoxdur!
“Əvvəlcə giriş sürəti təxminən 10 meqabit saniyə idi. 4G şəbəkəsində isə normal sürət 100 Mbps ətrafında olmalıdır, 3G-də isə normal sürət 20 meqabit/saniyədir. Mənim aldığım aparat isə 10-u göstərirdi! Bunun üçün aylıq 30 manat, aparata isə 120 manat ödəmişəm. Çıxış yolumun olmadığını görüb bununla barışdım. İki həftə sonra isə sürət 1-ə, 2-ə düşdü”.

“Azercell”dən abunəçini şoka salan cavab: “Biz qarantiya vermirik”.
Bundan sonra o, “Azercell Telekom”a şikayət edib. Bu zaman verilən cavab abunəçini şoka salıb: “Biz heç nəyə qarantiya vermirik”.
Rafiq Məmmədli bu dəfə İqtisadi İnkişaf Nazirliyi yanında Antiinhisar Siyasəti və İstehlakçıların Hüquqlarının Müdafiəsi Dövlət Xidmətinə şikayətlənib və yazıb: “Azercell”in təklif etdiyi 4G şəbəkəsi, vəd edilən yüksək sürət yoxdur. Bu, başdan-ayağa fiksiyadır. “Azercell”in provayder kimi təklif etdiyi internetdə heç 3G sürət də yoxdur”. 
Bundan sonra “Azercell”dən zəng vurdular ki, sizin probleminizi həll etmək istəyirik. Ertəsi gün komissiya yaradıldı və araşdırma başladı. Bir əməkdaş göndərdilər. Məni şok edən o oldu ki, əməkdaş mənə “Sizdə 4G şəbəkəsi var, amma sıfır səviyyəsindədir” dedi. Məsləhət gördü ki, 4G cihazda 4G-ni ləğv edib, 3G-yə keçim. Halbuki yaşadığım Nərimanov rayonu ərazisində 4G şəbəkəsi “mövcuddur”. İndi 3G işlədirəm. “Azercell”də isə araşdırma gedir”.
Eyni cavab verildi: “Hər hansı öhdəlik götürülməyib!”.
Bununla bağlı “Azercell Telekom” MMC-yə yazılı müraciət edib. Bir neçə gün sonra qurumdan bildiriblər ki, abunəçinin şikayətiylə bağlı yoxlamalar aparılıb, həmin ərazidə ”3G şəbəkəsi ilə əlaqədar hər hansı çətinlik aşkar edilməyib”. Diqqət edin: 4G ilə bağlı yox, 3G ilə bağlı problem olmadığı vurğulanır. 
Halbuki abunəçi 4G şəbəkəsinə qoşulub! Yeri gəlmişkən, “Azercell”də 3G cihazların qiyməti 50, 4G cihazları 120 manatdır. Məktubun sonrası isə daha maraqlıdır:
“Diqqətinizə çatdırırıq ki, abunəçilər qarşısında “Azercell Telekom” MMC tərəfindən hər hansı öhdəlik götürülməmişdir ki, onun əldə etdiyi mobil telefon nömrəsi istənilən ərazidə və təbii şəraitdə, o cümlədən hər hansı ünvan və ya konkret ünvanın hansısa bir hissəsində aramsız və keyfiyyətli rabitə ilə təmin ediləcək”.

Qurum bildirir ki, əksinə, abunə müqaviləsinin şərtlərinə əsasən (3.1-ci maddə), telekommunikasiya rabitəsi radiosiqnallar vasitəsi ilə gerçəkləşdirilir deyə, hər hansı kənar maneə mənbələrinin, o cümlədən binaların, bitkilərdin, relyefin müdaxiləsinə və arzuedilməz təsirlərinə məruz qala bilər. 
Məktubda qeyd olunur ki, “abunəçinin cihazından da asılı olan hallar nəzərə alınmaqla, hər bir vaxt və hər yerdə (xüsusən də, maneələrin yerləşdiyi ərazilərdə) keyfiyyətli və aramsız rabitəyə təminat verilmir”.
“Azercell Telekom”dan deyirlər ki, qurum təqdim etdiyi telekommunikasiya xidmətləri çərçivəsində 4G/3G/EDGE/GPRS texnologiyaları vasitəsi ilə internetə giriş imkanı verir:
“Müvafiq avadanlıqların texniki xüsusiyyətlərini nəzərə alaraq 4G əhatə dairəsi olan ərazilərdə 100 Mb/s-ə (4G modem cihazlarında: 100 Mb/s-dək yükləmə sürəti və 50 Mb/s-dək ötürmə sürəti) qədər internet sürəti təmin edilir. 
İnternetdən istifadə zamanı sürət – əhatə dairəsinin, istifadə olunan cihazın 4G/3G/EDGE/GPRS kimi texnologiyalarını dəstəkləməyindən, cihazın texniki xüsusiyyətlərindən və konkret əhatə dairəsində həmin an üçün mövcud olan istifadəçilərin sayından, həmçinin cihazda eyni zamanda paralel aparılan yükləmələrin sayından asılı olaraq dəyişə bilər. 
“Azercell Telekom” MMC tərəfindən hazırda 4G xidmətləri Bakı şəhəri və Abşeron yarımadasının bəzi ərazilərində təmin edilir”.
Abunəçi R.Məmmədli isə 4G şəbəkəsinə qoşulanda ona yaşadığı ərazidə problem olmadığı deyilib: “Həmin ərazidə 4G çalışır artıq”. (Qurumla abunəçinin yazışmasının surətini də əlavə edirik). O zaman niyə bu gün abunəçi ödədiyi tarifin müqabilində yüksək internetə qoşula bilmir? Sual açıq qalır…
“Bu cür yanaşma düzgün deyil”.
Azərbaycan İnternet Forumunun prezidenti Osman Gündüz belə söyləyir. O, Azərbaycandakı mobil operatorların “keyfiyyətsiz xidmətdən yayınmaq” məqsədilə qanunvericilikdəki boşluqdan istifadə etdiklərini bildirir.
“Fors-major situasiya yoxdursa, həmin müştəri zirzəmidə yaşamırsa, əhatə dairəsindədirsə, o, internetlə tam təmin edilməlidir. Operatorun belə cavab verməsi qanunun pozulmasıdır. Bununla bağlı o, məhkəməyə müraciət edə bilər”.
O.Gündüz hökumətə təklif verdiklərini, qanunvericilikdə dəqiqləşdirmələr aparılmasının vacib olduğunu deyir:
“Bir çox ölkələrdə bununla bağlı qanuna dəyişiklik edilib. Orada müqavilədə nəzərdə tutulan sürətin minimal həddi göstərilib. Məsələn, 10 meqabitlik müqavilə bağlanıbsa, dərhal ikinci bənddə qeyd olunur ki, provayder minimal 8 meqabiti verməyə borcludur. 
Bizdə nə qanunvericilikdə bu var, nə də abunəçiylə bağlanan müqavilədə. Buna görə də, bəzən operatorlar, provayderlər min bəhanə gətirirlər ki, bu da yolverilməzdir”.
O ki qaldı konkret Azərbaycanda 4G-nin keyfiyyətinə, ekspert bu sahədə ciddi problemlər olduğunu, Azərbaycanın qonşu ölkələr arasında bu xidmətə görə ən axırıncı yerdə qərarlaşdığını bildirir.
Mütəxəssisin sözlərinə görə, 4G Bakının mərkəzində cəmi bir neçə yerdə keyfiyyətli xidmət göstərə bilir. O, Belarusda, Qazaxıstanda 4G şəbəkəsinin bu ilin sonuna kimi bütün ölkə boyu qurulub başa çatdırılacağını da deyir. 
Osman Gündüz hesab edir ki, Azərbaycanın qonşularında, məsələn, Gürcüstanda 4G infrastrukturu buradan daha yaxşı inkişaf edib.
Xoşun gəlmir, xoş getdin?
Mütəxəssis həmçinin 4G qiymətinin baha olduğunu da bildirir. Onun qənaətincə, internetin keyfiyyəti ilə qiymətlər arasında böyük fərq var: “Bizdə aylıq ödənilən məbləğlə qonşu ölkələrdə, məsələn, Qazaxıstan, Ukrayna, Gürcüstanda bir neçə dəfə yüksək sürət əldə etmək mümkündür”.
“Azercell Telekom” isə “ən bahalı mobil rabitənin Azərbaycanda olması ilə bağlı mülahizəni” yanlış hesab edir. Amma eyni zamanda bildirir ki, qurum “ən ucuz telekommunikasiya xidmətləri göstəriləcəyi öhdəliyi götürməyib”. 
“Azercell Telekom” “məhz keyfiyyətli xidmətə fokuslandığını” deyir, üstəlik də tarifləri müəyyənləşdirərkən “bazar araşdırmalarını, o cümlədən öz mülahizələri əsasında sərbəst olaraq formalaşdırdığını” da xüsusi vurğulayır.
Qurumdan deyilir ki, abunəçi istifadə etdiyi tarif paketinin şərtlərini “əlverişsiz hesab edirsə, müvafiq paketə abunəlikdən imtina edə” və ya digər tarif paketlərindən yararlana bilər.

Bu yerdə azərbaycanlıların bir atalar sözü yada düşür: “Xoşun gəlmir, xoş getdin…”.
Rafiq Məmmədli isə araşdırmanın başa çatmasını gözləyir ki, öz sözüylə desək, “nəhayət, 4G internetin nə olduğunu bilsin”.
Mənbə: Fins.az
U.A.
www.oxu.az
"

"İnternet xidməti haqqının ödənilməsində yenilik“Aztelekom” Məhdud Məsuliyyətli Cəmiyyəti Xaçmaz Telekommunikasiya Qovşağının xidməti ərazisində internet istifadəçiləri üçün xidmət haqqının ödənilməsində yeni qaydalar tətbiq edəcək.
Belə ki, “aztelekom.net” internet provayderinə qoşulan yeni və mövcud istifadəçilər aylıq istifadə haqqını ödədiyi zamandan (saat, gün) etibarən xidmət aktiv ediləcək və 1 ay ərzində istifadə müddəti bitdiyi gün (saat, gün) son istifadə tarixi kimi qeyd olunacaq. 
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən (NRYTN) bildirilib.
Aylıq abunə haqqı bitdiyi tarixdə xidmət avtomatik olaraq deaktiv ediləcək və ödəniş aparılmadığı müddət üçün borc hesablanmayacaq. İstənilən zaman istifadə haqqını ödəməklə xidmət yenidən aktiv ediləcək və həmin gündən etibarən hesablanma aparılacaq. 
Məsələn, istifadəçi xidmət haqqını həmişə olduğu kimi ayın 14-də deyil, 25-də ödəyərsə, internet xidməti həmin gündən aktiv ediləcək və növbəti ayın 25-dək internetdən istifadə edə biləcək. 
U.A.
www.oxu.az
"

"Facebook “saxta” xəbərləri seçməyə başladı  “Facebook” vəd etdiyi kimi yeni funksiyanı işə salıb, həmin funksiyanın yardımı ilə istifadəçi hər hansı bir xəbərin həqiqətəuyğun olmadığı və ya uydurma olmasından şübhələnərkən bunu açıq bəyan edə bilərlər. Belə ki, məqalələrin yanında indi xüsusi işarə olacaq, bu işarə həmin məqalədə təsvir edilən faktın şübhə doğurduğunu göstərəcək.
Oxu.Az bu barədə TASS-a istinadən xəbər verir. 
“Facebook” nümayəndələrinin dediyi kimi alqoritm də işləyir. Sosial şəbəkədə saxta məlumat görərkən istifadəçilər müvafiq hissəsinə vuraraq onun həqiqətəuyğun olmadığını bildirirlər. Daha sonra xəbər xüsusi saytların ekspertləri tərəfindən yoxlanılacaq. Əgər informasiyanın həqiqətəuyğun olmadığı aşkar edilərsə, bu xəbərin üzərində içində nida işarəsi olan üçbucağın yerləşdiyi qırmızı kvadrat işarəsi olacaq.  
İstifadəçi arzu edərsə, keçiddə verilən materialda bu və ya digər xəbərin niyə həqiqətəuyğun olmadığını oxuya bilər.  
N.О.
www.oxu.az
"

"İnternet klub işlədənlərin nəzərinə: Qanuna dəyişiklik gözlənilirAzərbaycanda internet klublarda uşaqlar üçün xüsusi kompüterlərin ayrılması və buna əməl etməyən klub rəhbərlərinin inzibati məsuliyyətə cəlb edilməsi təklif edilir.
Oxu.Az bu barədə Trend-ə istinadən xəbər verir.
Ailə, Qadın və Uşaq Problemləri üzrə Dövlət Komitəsinin Hüquqi təminat şöbəsinin müdir müavini Seymur Məmmədov bildirib ki, bu məsələ komitə tərəfindən uşaqların internetdə qarşılacağı zərərli infomasiyalardan qorunması məqsədi ilə yeni hazırlanmış “Uşaqların sağlamlığı və inkişafına ziyan vuran informasiyalardan qorunması haqqında” qanun layihəsinə daxil edilib.
Onun sözlərinə görə, layihədə internet klublarında uşaqlar üçün ayrıca guşənin yaradılması məsələsi öz əksini tapıb: “Layihəyə görə, hər bir internet klubda 2 kompüter olmaq şərtilə, süzgəcdən keçirilmiş kompüterlər olmalıdır. 
İnternet klubda internetdən istifadə etmək istəyən uşaqlar həmin kompüterlərdə əyləşdirilməlidir. Buna nəzarət edəcək qurum tərəfindən mütəmadi olaraq monitorinqlər həyata keçiriləcək. 
Monitorinq zamanı internet klubda uşağın süzgəcdən keçirilmiş kompüterdə deyil, digər kompüterdə əyləşdiyi aşkarlanarsa, onda klub rəhbərliyinin məsuliyyətə cəlb edilməsi nəzərdə tutulub”.
Evdə uşaqların internetdən istifadəsinə valideyn tərəfindən nəzarət edilməsini vacib sayan S.Məmmədov əlavə edib ki, “Telekommunikasiya haqqında” qanuna əsasən, uşaqların sağlamlığına və inkişafına ziyan vuran informasiyalardan qorunması üçün abunəçinin müraciəti əsasında internet informasiya ehtiyatlarının təhlükəsiz istifadə imkanları təmin edilir: 
“Yəni abunəçi internet götürdüyü provayderə evinə süzgəcdən keçirilmiş internetin daxil olması üçün müraciət edir. Bununla da uşaqların sağlamlığına ziyan vura bilən hər hansı saytların açılmasına qadağa qoyulur. Abunəçi provayderlə müqavilə bağlayarkən bu məsələni tələb edə və bu cür formada da internet ala bilər”.
S.Məmmədov qeyd edib ki, “Uşaqların sağlamlığı və inkişafına ziyan vuran informasiyalardan qorunması haqqında” qanun layihəsi artıq müvafiq qurumlarla razılaşdırılıb. Hazırda layihəyə hökumət tərəfindən baxılır. Layihənin tezliklə Milli Məclisə təqdim edilməsi nəzərdə tutulur.
U.A.
www.oxu.az
"

"Azərbaycanda ən çox istifadə olunan elektron xidmətlərin adları açıqlandı – SİYAHIŞəffaf və rahat idarəetmənin mühüm komponenti olan “Elektron hökumət” portalına maraq artır, eləcə də əhalinin elektron xidmətlərdən istifadəsi genişlənir. 
“www.e-gov.az” portalı vasitəsilə təqdim olunan elektron xidmətlərə müraciət edənlərin sayının dinamik artımı bunun əyani göstəricisidir. 
Bu barədə Oxu.Az-a Nəqliyyat, Rabitə və Yüksək Texnologiyalar Nazirliyindən (NRYTN) bildirilib.
Tələbata uyğun olaraq, istifadəçilərin müraciət etdikləri xidmətlərin statistikası hər ay yenilənir. Cari ilin fevral ayı ərzində “Elektron hökumət” portalı vasitəsilə 1 milyon 673 min 687 dəfə elektron xidmətlərə müraciət sayı qeydə alınıb.
Xidmətlərinə ən çox müraciət olunan qurum Əmək və Əhalinin Sosial Müdafiəsi Nazirliyidir (ƏƏSMN). Belə ki, fevral ayı ərzində bu qurumun xidmətlərinə 946 min 84 dəfə müraciət olunub.
ƏƏSMN-in ünvanlı dövlət sosial yardımı üzrə aztəminatlı ailələrin sosial müdafiəsinin gücləndirilməsi məqsədi ilə hazırlanmış Vahid Elektron Müraciət və Təyinat Alt Sistemi (VEMTAS) adlı xidmətinə ay ərzində 394 min 389 dəfə müraciət edilib.
Müxtəlif istiqamətləri əhatə edən 37 xidməti portala inteqrasiya edən Nəqliyyat, Rabitə və Yüksək Texnologiyalar Nazirliyinin (NRYTN) xidmətlərinə isə ötən ayda müraciət sayı 565 min 935-ə çatıb.
Nazirliyin çox istifadə olunan elektron xidməti “Mobil nömrə daşınması xidməti vasitəsi ilə digər şəbəkəyə daşınmış nömrələr barədə məlumatın verilməsi” xidmətidir ki, ay ərzində xidmət üzrə müraciət sayı 300 min 300-ə yüksəlib.
Dövlət Gömrük Komitəsinin (DGK) təqdim etdiyi elektron xidmətlərə ay ərzində müraciət sayı isə 71 min 470-dir. Komitənin təqdim etdiyi “Malların və nəqliyyat vasitələrinin gömrük rəsmiləşdirilməsi üzrə elektron gömrük bəyannaməsinin qəbulu” elektron xidmətinə 55 min 99 dəfə müraciət edilib.
Portal üzərindən fərdə məxsus məlumatı elektron qaydada formalaşdırmağa, çap edərək aidiyyəti quruma ötürməyə imkan yaradan elektron arayışlardan isə fevral ayı ərzində 25 min 862 dəfə istifadə edilib.
Əsasən, yay aylarında daha aktual olan Dövlət İmtahan Mərkəzinin xidmətləri bütün qurumları qabaqlayaraq liderlik etdiyi halda, fevralda bu qurumun xidmətlərinə nisbətən az, 18 min 701 dəfə müraciət edilib.
U.A.
www.oxu.az
"

"“Facebook messenger” yeni funksiyanın testinə başlayıb – FOTO“Facebook messenger”də yeni funksiyanın tətbiqi gözlənilir.
Oxu.Az-ın məlumatına görə, “Technote” “TechCrunch”a istinadən xəbər verir ki, bundan sonra istifadəçilər hər bir ismarıca emosiyalarla yanaşı, “like” və “dislike” ilə reaksiya bildirə biləcəklər.
Bu xəbəri “Facebook”un nümayəndəsi təsdiqləyib. Buna oxşar sistem “Slack” korporativ messencerində istifadə olunur. 
Məlumata əsasən, istifadəçilər hər bir ismarıca 7 variantın emosiyanın köməkliyi ilə reaksiya verə biləcəklər. “Slack”da olduğu kimi, reaksiya bildirilən emosiyanı çatda hər bir istifadəçi görə biləcək. 
Beləliklə, bu və ya digər ismarıcı qiymətləndirmiş istifadəçiləri müəyyən etmək mümkün olacaq. 

İsmarıclarda olacaq reaksiyalar “Facebook”un xəbər lentindəki emosiyalardan sadəcə “dislike” düyməsinin olması ilə fərqlənəcək. 
Şirkət təmsilçinin sözlərinə əsasən, ismarıc bölməsində “dislike” düyməsi “xeyr” cavabının analoqu kimi düşünülür. Yeni funksiya hələki bir sıra istifadəçilər üçün aiddir. Bu funksiya barədə müsbət fikirlər olacağı təqdirdə daha çox istifadəçiyə təqdim olunacaq.
“Biz həmişə “Facebook Messenger”i daha əyləncəli və rəngarəng etmək üçün testlər aparırıq. İndi isə biz kiçik bir test keçirdirik. Bu test çərçivəsində insanlar ismarıc bölməsində öz emosiyalarını paylaşa biləcəklər”, - deyə şirkət bildirib.








U.A.
www.oxu.az
"

"Yeni texnologiya sayəsində ölülər danışa biləcəklər – VİDEOCənubi Koreyanın ""Elrois"" şirkəti telefonlar üçün yeni proqram üzərində işləyir, artıq müasir texnologiyalar vəfat etmiş qohum və dostlarla selfi çəkdirmək imkanı yaradacaq.
Oxu.Az Trend-ə istinadən bildirir ki, yeni proqram vəfat etmiş şəxsin şəkilini skan edib 3D formatına çevirəcək, 3D formata çevirilən şəkil isə hərəkət etməyi, danışmağı bacaracaq.
Şirkətin rəsmi təmsilçisi Eun Cin Lim bildirir ki, bu proqram həyatdan köçmüş doğmalarla sağlığında yaşanmayan xatirələri yenidən yaşamağa imkan yaradacaq. Onun sözlərinə görə, gələcəkdə bu funksiya bütün telefonlara quraşdırıla bilər.

İ.N
www.oxu.az
"

"“AzInTelecom” “GoldenPay” ilə əməkdaşlığa başlayırNəqliyyat, Rabitə və Yüksək Texnologiyalar Nazirliyinin nəzdində fəaliyyət göstərən “AzInTelecom” MMC yerli onlayn ödənişlər bazarında ən böyük şirkət olan “GoldenPay” ASC ilə əməkdaşlıq haqqında müqavilə imzalayıb. 
Bu barədə Oxu.Az-a nazirlikdən bildirilib.
Yeni nəsil telekommunikasiya şirkəti olmaq və müştərilərinə yüksək keyfiyyətli xidmət göstərməyi özünə hədəf seçən “AzInTelecom” istifadəyə verilmiş TIER III və İSO 20000 beynəlxalq sertifikatlarına malik Data Mərkəzində bulud texnologiyalarına əsaslanan “İnfrastruktur xidmət kimi” (IaaS) həllər (virtual şəbəkə, virtual saxlama, virtual infrastruktur, “backup” və digər) təklif edir. 
Artıq bu həllər yerli və xarici şirkətlərin marağını özünə cəlb etməyə başlayıb. Belə ki, Azərbaycanın onlayn ödənişlər şirkəti olan “GoldenPay” özünün www.hesab.az ödəniş portalının “AzInTelecom”un Data Mərkəzində yerləşdirilməsi haqqında razılığa gəlib. 
Müqaviləyə əsasən, kənardan daxil olan kibertəhdidlərin qarşısının alınması, məlumatlar bazasının mühafizəsi, məlumat itkisi ilə bağlı risklərin minimuma endirilməsi və informasiya təhlükəsizliyi təmin ediləcək. 
Bundan əlavə, hazırkı müqavilə ilə “GoldenPay” texniki avadanlıq və proqram təminatlarının alınması, quraşdırılması, texniki istismarı üçün vəsait xərcləmədən etibarlı infrastruktur əldə edəcək. Bu da öz növbəsində, digər maliyyə xərclərinə və vaxt itkilərinə qənaət olunmasına imkan yaradacaq.
Hazırda müştərilərinə 100-dən artıq xidməti təklif edən www.hesab.az Azərbaycan bazarında onlayn ödənişlər üçün ən etibarlı platforma olaraq tanınır. Yüz minlərlə insan bu xidmətlərdən müntəzəm olaraq istifadə edir və bu rəqəm hər gün artmaqdadır.
Əsas hədəfi bütün onlayn ödənişlərin icra edildiyi vahid platformaya çevrilmək olan GoldenPay bütün əməliyyatları şifrələmək və məlumatların təhlükəsizliyini təmin etmək üçün onlayn əməliyyatların şifrələnməsi sahəsində dünya lideri olan GeoTrust-dan istifadə edir. 
”Onlayn əməliyyatların sayı bu qədər yüksək olduğu üçün mübadilə olunan məlumatların təhlükəsizliyi və məxfiliyi əsas şərtdir. Həssas məlumatların təhlükəsiz yerdə qorunub-saxlanması şirkətimiz üçün son dərəcə mühüm əhəmiyyət kəsb edir. Bu baxımdan, “GoldenPay”ın “AzInTelecom” ilə əməkdaşlıq etməsi heç də təsadüfi deyil”, - deyə “GoldenPay” şirkətinin nümayəndəsi qeyd edib.
Qeyd edək ki, yeni nəsil telekommunikasiya şirkəti olmaq və müştərilərinə yüksək keyfiyyətli xidmət göstərməyi özünə hədəf seçən “Azerbaijan International Telecom (AzInTelecom)” şirkət strategiyasını nüfuz, etibarlılıq və şəffaflıq kimi fundamental dəyərlər əsasında formalaşdırıb.
“AzInTelecom” MMC-nin fəaliyyət istiqamətləri Azərbaycan və xarici ölkələr arasında mübadilə olunan beynəlxalq trafikin analizi, Azərbaycana idxal olunan telekommunikasiya vasitələrinin sertifikatlaşdırılması və bulud üzərindən data xidmətlərinin təqdim edilməsindən ibarətdir. 
U.A.
www.oxu.az
"

"“Maxi.az” mağazalar şəbəkəsinin yeni dükanı açıldı – FOTOBu gün, martın 3-də Əhmədli qəsəbəsi, Sarayevo 11 ünvanında “Maxi.az” məişət texnikası və elektronika mağazalar şəbəkəsinin yeni dükanı açıldı. Bununla əlaqədar yeni mağazada mart ayının 3-dən 6-a kimi müxtəlif aksiyalar keçiriləcək. 
Sizi burada hədiyyələr və sürprizlər gözləyir. Bundan başqa, “Bonus Plus” kartı ilə alış-veriş edən hər bir alıcı “Samsung Galaxy A520” smartfonu, “Polaris” blenderi, tozsoranı, ütüsü, “Lenovo” noutbuku, “Skyworth” televizoru və “Gigaset” ev telefonu kimi qiymətli hədiyyələr qazanmaq imkanı əldə edəcək. 
Yalnız 4 gün və yalnız “Maxi.az”ın Əhmədli mağazasında xüsusi qiymətlərlə: “Samsung” paltaryuyan maşını - 479 AZN, “LG 32” diaqonal televizoru 399 AZN, “Samsung” tozsoranı 111 AZN, “Ergo” mobil telefonu 29 AZN. Sərfəli alış-veriş etməyə tələsin. Siz həmçinin aksiya keçirilən günlərdə xüsusi təkliflərdən də yararlana biləcəksiniz. Yeni mağazada müştəriləri yüksək səviyyəli xidmət və alış-veriş etmək üçün rahat şərait gözləyir. Ticarət zalında çalışan peşəkar satıcı-məsləhətçilər sizə hər zaman yardım etməyə hazırdırlar. Yeni “Maxi.az” artıq daha rahat və öz alıcılarına daha yaxındır. Sizi burada çoxçeşidli məhsullar, müsbət enerji və gözəl əhval-ruhiyyə gözləyir. 
“Maxi.az” məişət texnikası və elektronika mallarının pərakəndə satış mağazaları Bakı, Sumqayıt və Gəncə şəhərində yerləşir. Bu mağazaların flaqmanı isə Azərbaycanın ən nəhəng ticarət mərkəzi sayılan “Gənclik Mall”da yerləşir. “Maxi.az”ın 1800 kvadratmetr sahəsi olan bu mağazası xüsusi formatda hazırlanıb.
“Maxi.az” mağazasında 20 mindən çox məhsul çeşidi təqdim olunur: audio-video texnikası, kiçik və iri məişət elektronikası, aksessuarlar, əyləncə məhsulları və sair.
Bütün qeyd olunanlara əlavə olaraq “Maxi.az”, həmçinin öz müştərilərini mağazalarımızda olan digər bir sıra üstünlüklərdən faydalanmağa dəvət edir!
•        Servis dəstəyi

•        Çatdırılma, quraşdırılma

•        Loyallıq proqramı “Bonus Plus”

•        Onlayn sifariş

•        Hədiyyə kartları

•        Şəxsiyyət vəsiqəsi ilə istehlak kreditləri və taksit kartları ilə kredit
“Maxi.az” “Samsung”, “Delonghi”, “Ergo”, “HTC”, “Polaris” və digər brendlərinin rəsmi distributorudur.

















E.Ə.
www.oxu.az
"

"Azərbaycanda internet provayder və operatorların uçotu aparılacaqAzərbaycanda internet telekommunikasiya xidməti göstərən provayderlərin və operatorların uçotu aparılacaq. 
Oxu.Az-ın məlumatına görə, Milli Məclisdən APA-ya bildirilib ki, bununla bağlı “Telekommunikasiya haqqında” qanuna əlavələrin edilməsi təklif olunur.
Layihəyə əsasən, qanunun 6-cı maddəsinə (Telekommunikasiya fəaliyyətinin dövlət tənzimlənməsi) “internet telekommunikasiya xidməti göstərən operatorların və provayderlərin uçotunun aparılması” adlı bənd də əlavə edilir.
Bundan başqa, layihəyə görə, qanuna yeni 13-1 maddəsi (İnternet telekommunikasiya xidməti göstərən operatorların və provayderlərin uçotu) də salınır. 
Yeni maddədə bildirilir ki, “internet telekommunikasiya xidməti göstərən operatorlar və provayderlər xidmət göstərməyə başladıqları 15 gün müddətində müvafiq icra hakimiyyəti orqanında uçota durmalıdırlar, habelə uçot məlumatlarında baş vermiş dəyişiklik barədə müvafiq icra hakimiyyəti orqanına dəyişikliyin baş verdiyi vaxtdan 10 gün müddətində məlumat verilməlidir. 
İnternet telekommunikasiya xidməti göstərən operatorların və provayderlərin uçotu müvafiq icra hakimiyyəti orqanı tərəfindən müəyyən edilmiş qaydada aparılır”.
Bununla bağlı qanuna daha 33.1.9-1 maddəsi əlavə edilir: “Qanunun 13-1 maddəsinin sonuncu hissəsində nəzərdə tutulmuş qaydada uçota durmaq, habelə uçot məlumatlarında baş vermiş dəyişiklik barədə dəyişikliyin baş verdiyi vaxtdan 10 gün müddətinə məlumat vermək”.
Əlavə edilən digər 33.1.9-2-də isə deyilir ki, “müvafiq icra hakimiyyəti orqanının, habelə məhkəmələrin və ya hüquq-mühafizə orqanlarının sorğularına 3 iş günündən gec olmayaraq cavab vermək və tələb olunan məlumatları təqdim etmək (bu müddətdə həmin informasiyanın aktuallığını itirməsi ilə əlaqədar sorğunun təcili olması barədə sorğu verənin qeydi olduqda, sorğuya dərhal, bu mümkün olmadıqda isə 24 saatdan gec olmayaraq cavab vermək)”.
Eyni zamanda qanuna əlavə edilən digər 43.4-cü maddədə göstərilir ki, “İnternet telekommunikasiya xidməti göstərən operatorlar və provayderlər xidmət göstərməyə başladıqları vaxtdan 15 gün müddətinə müvafiq icra hakimiyyəti orqanında uçota durmadıqda qanunla müəyyən edilmiş qaydada məsuliyyət daşıyırlar”.
Digər yeni 43.5-ci maddədə isə bildirilir ki, “İnternet telekommunikasiya xidməti göstərən operatorlar və provayderlər uçota alınması üçün zəruri sənədlərdəki çatışmazlıqları aradan qaldıraraq 15 gün müddətində yenidən müraciət etmədikdə və ya uçot məlumatlarında baş vermiş dəyişiklik barədə müvafiq icra hakimiyyəti orqanına dəyişikliyin baş verdiyi gündən 10 gün müddətinə məlumat vermədikdə qanunla müəyyən edilmiş qaydada məsuliyyət daşıyırlar”.
Layihənin keçid müddəasında isə bildirilir ki, qanunun 13-1 maddəsinin sonuncu hissəsində nəzərdə tutulmuş qaydalar qüvvəyə mindiyi tarixədək internet telekommunikasiya xidməti göstərməyə başlamış operatorlar və provayderlər həmin qaydaların qüvvəyə mindiyi tarixdən sonrakı 2 ay ərazində müvafiq icra hakimiyyəti orqanına müraciət edərək uçota durmalıdırlar.
Layihə Milli Məclisin plenar iclasına tövsiyə olunub və martın 7-də müzakirəyə çıxarılacaq.
U.A.
www.oxu.az
"

"“WhatsApp”dan məhdud yenilik – FOTODünyanın ən məşhur mesajlaşma şəbəkəsi “WhatsApp” yenilik edib.
Oxu.Az xəbər verir ki, bu barədə Milli.Az “The Sun”a istinadla bildirir.
Məlumata əsasən, yenilik mesajların telefonda tutduğu yer ilə bağlıdır. Belə ki, artıq yazışmaların telefonun yaddaşında nə qədər yer tutmasını dəqiqliyi ilə görmək mümkün olacaq.

Yeniliyin məhdudluğu isə onla bağlıdır ki, bu funksiya ancaq “Windows 10 mobile” və “Windows 8.1” platformalı smartfonlarda aktiv olacaq.
N.O.
www.oxu.az
"

"Mütəxəssis mobil telefonlar vasitəsilə trafik oğurluğundan danışdı“Mobil telefon vasitəsilə internet trafikinin oğurlanması halları azalıb”.
Oxu.Az xəbər verir ki, bu sözləri “Kaspersky Lab” şirkətinin aparıcı eksperti Sergey Lojkin bu gün təşkil edilən mətbuat konfransında çıxışı zamanı deyib. 
Onun sözlərinə görə, Azərbaycanda hansısa bir mürəkkəb hücumlara gəlincə belə bir hal ilə qarşılaşmamışıq:
“Azərbaycanda konkret hədəfli hücumlar isə mobil operatorlara qarşı ola bilər. Kibercinayətkarlar tərəfindən belə bir hallar ilə qarşılaşılır. Bu faktdır”, - deyə ekspert deyib.
O, həmçinin əlavə edib ki, mobil telefonlara göndərilən reklamlar vasitəsilə kibercinayətkarlıq hallarını dələduzluq adlandırmaq olar.
Ülviyyə R. Əli
www.oxu.az
"

"Gmail məktub limitini qaldırdıGmail və digər elektron poçt servisləri maksimum 25 MB həcmli məktubları qəbul etmək və göndərmək imkanını verir, Oxu.Az Technote.az-a istinadla xəbər verir.
Lakin bu baxımdan bəzən istisnalar da olur. Beləliklə ""Google” şirkəti bu limiti aradan qaldıraraq onu 50 MB edib. Bundan sonra istifadəçilər, 50 MB həcmə qədər olan məktubları qəbul edə biləcəklər. Lakin bununla belə göndərilən məktubların həcmi olduğu kimi 25 MB qalır. 
Buradan sual yarana bilər ki, əgər limit 50 MB-kimi qaldırılıbsa və əgər göndərilən məktubun limiti 25 MB-dırsa onda burda məntiq hardadır? Məsələ burasındadır ki, yeni özəllik, iki Gmail ünvanı arasındakı məktublaşmaya şamil olunmur. Əgər siz 50 MB həcmli məktubu digər elektron poçt servisi vasitəsilə Gmail ünvanına göndərsəniz onda problemsiz məktub bir başa ünvana çatdırılacaq. Lakin bir Gmail ünvanından digərinə sözügedən həcmli məktubu göndərən zaman isə istifadəçi məcburi şəkildə Google Drive servisindən istifadə etməli olacaq. 
Günümüzdə elektron poçt servisləri, göndərilən məktubun həcminin böyük olduğu halda onu avtomatik şəkildə bulud servisə yükləmə funksiyasına malikdirlər. Lakin müxtəlif servislərdə həcm məsələsi tamamilə fərqlənə bilər. Məsələn Outlook.com, 50 MB həcmə kimi məktub göndərmə imkanını verir. Bəzi servislər isə heç limit qoymur. Gmail-in bu yeni özəlliyi yaxın bir neçə gün ərzində bütün istifadəçilərə təqdim olunacaq.
N.O.
www.oxu.az    
"

"Azərbaycanda kiberhücumlara yol açan səbəblər açıqlandıAzərbaycanda şirkətlərə kiberhücum cəhdləri 2,2 milyonu üstələyib. 
Oxu.Az xəbər verir ki, onların əksəriyyəti-84 %-i Bakıda, 11%-i Abşeronda qeydə alınıb. 
Paytaxtda hücuma məruz qalan korporativ kompüterlərin sayı ümumilikdə 11 min təşkil edib. Kiberhücumlara yol açan ən geniş yayılan səbəblər aşağıdakılardır:  
1. Zərərəli proqram təminatı

2. Əməkdaşların İP resusrslardan düzgün istifadə etməməsi

3. korporativ məlumatların saxlandığı cihazların itirilməsi
2016-cı ildə Azərbaycanda qeydə alınan bu göstərici qlobal tendensiya ilə eyni səviyyədə artmaqda davam edir. Belə ki, ""Kasperskiy Lab"" şirkətinin araşdırmalarına əsasən, 2016-cı ildə dünyadakı hər qurum ən azı 1 dəfə kiberhücuma məruz qalıb.
Ümumilikdə kiberhücumlardan kiçik və orta biznesə təxmnən 86,5 min dollar, böyük bizneslər isə 861 min dollar zərərə düşüb.
Araşdırmanın nəticələrinə görə, şirkətlərin 43%-i kiberhücumlar nəticəsində mühüm əhəmiyyətli informasiya itkisi ilə üzləşiblər. Hər 3-cü şirkət  təxminən 37% kommersiya sirri və ya əqli mülkiyyətlə bağlı, hər 4-cü şirkət isə maliyyə məlumatlarının oğurlanması halları ilə qarşılaşıb. 
E.Ə.
www.oxu.az
"

"“Viber” “Windows”dan imtina etdi“Viber” şirkəti messencerin “Windows” əməliyyat sistemləri üçün yeni versiyalarını çıxarmaqdan imtina etmək niyyətindədir.
Oxu.Az-ın AZƏRTAC-a istinadən verdiyi xəbərə görə,  bu barədə “Viber” şirkətinin nümayəndələri bildirirlər.
“Şirkətimizin məhdud resurslarından maksimum səmərəli üsulla istifadə etmək məqsədilə “Windows Phone 10” və “Windows 10” üçün hər hansı yeniləmələrin çıxarılmasından imtinaya dair qərar verdik. Yaxın gələcəkdə yeni versiyaların çıxarılması ilə bağlı planımız yoxdur. Planlarımızda dəyişiklik olduğu halda biz bu barədə xəbərdarlıq edəcəyik”, - şirkətdən bildirilib.
Beləliklə, populyar messencerin yaradıcıları “iOS” və “Android” mobil platformalarına daha böyük önəm veriblər. “Viber” messencerinin “Windows” üçün cari versiyası, çox güman ki, sonuncu olacaq.
N.O.
www.oxu.az   
"

"Ekspert: Hakerlər başa düşdülər ki, onlar böyük pullar qazana bilərlər“Qlobal internetdə 2014-2016-ci illər ərzində hər gün 300 min yeni virus yayılır”.
Oxu.Az xəbər verir ki, bu sözləri kibercinayətkarlıq üzrə ekspert Sergey Lojkin bu gün təşkil edilən mətbuat konfransında çıxışı zamanı deyib.
Onun sözlərinə görə, 1994-cü ildə isə 1 saatda cəmi 1, 2006-cı ildə 1 dəqiqədə 1, 2011-ci ildə isə artıq 1 saniyədə 1 virus yayılırdı.
Ekspert qeyd edib ki, 2003-2009-cu illər arasını təxminən 6 ili isə kibercinayətkarlığın genişlənməsi ili adlandırmaq olar:
“Həmin mərhələdə hakerlər başa düşdülər ki, onlar virus vasitəsilə daha böyük pullar qazana bilərlər”, - deyə S.Lojkin deyib.
Ülviyyə R. Əli
www.oxu.az
"

"“Nar” karyera sərgisində yeni vakansiyalar təqdim etdi  “Nar” gənclərin işlə təmin edilməsinə yönəlmiş təşəbbüsləri dəstəkləməyə davam edir. Belə ki, mobil operator 2 mart 2017-ci il tarixdə ADA Universiteti tərəfindən bu təhsil müəssisəsinin kampusunda təşkil edilmiş 5-ci karyera sərgisində iştirak edib.
Universitetin istedadlı, məqsədyönlü və çalışqan tələbələrinin iştirakı ilə keçirilən sərgidə biznesin təşkili və idarə edilməsi, ictimai siyasət və idarəetmə, beynəlxalq münasibətlər və diplomatiya, informasiya texnologiyaları və kompüter mühəndisliyi, kompüter elmləri və sistem mühəndisliyi və iqtisadiyyat ixtisasları üzrə təhsil alan tələbələrlə görüş keçirilib.  
ADA Universiteti tələbələrinin işgüzar mühitə inteqrasiyasına dəstək məqsədilə təşkil edilmiş karyera sərgisində iştirak edən “Nar” bununla illər ərzində uğurlu əməkdaşlıq etdiyi ADA Universiteti ilə olan tərəfdaşlıq münasibətlərinə daha bir töhfə verib. 
“Nar” gənc kadrlara 5 iş vakansiyası təqdim edib. Brend və reklam işi üzrə mütəxəssis, kommersiya üzrə analitik, rəqəmsal marketinq üzrə mütəxəssis, media satınalması üzrə mütəxəssis və müştəri xidmətləri üzrə nümayəndə kimi vakant iş yerlərini təqdim edən mobil operator gənclərin işə cəlb edilməsi istiqamətində daha bir addım atıb.   
Tədbirdəki “Nar” stendi gənclərin böyük marağına səbəb olub. Təqdimat zamanı onlara iş vakansiyaları barədə daha ətraflı məlumat verilib, mobil operatorun nümayəndəsi gəncləri maraqlandıran suallara cavab verib, müvafiq prosedur əsasında maarifləndirici söhbət aparılıb. Namizədlər öz tərcümeyi-hallarını “Nar” nümayəndəsinə təqdim ediblər.
“Nar” operatorunda karyera fürsəti ilə maraqlanmış ən uğurlu namizədlər müsahibəyə dəvət olunaraq mobil operatorda qeyd edilən vakansiyalar üzrə işlə təmin edilmək imkanı qazanacaqlar.  
“Nar” vakansiyaları haqqında daha ətraflı məlumatı nar.az internet səhifəsindən öyrənmək olar. 
U.A.
www.oxu.az
"

"Qəribə hərəkətləri ilə görənləri heyrətləndirən robot – VİDEORobot istehsalı ilə məşğul olan “Boston Dynamics” şirkəti yeni robotu “Handle”ın ilk videosunu yayımlayıb.
Oxu.Az xəbər verir ki, hərəkət qabiliyyətləri ilə diqqət çəkən robotun dizaynı da qeyri-adidir.
Araşdırma missiyalarında istifadə olunacaq robot təxminən 2 metr uzunluğundadır və 1,2 metr hündürlüyə tullana bilir. Robotun maksimum sürəti isə 15 km/saatdır. Elektrik batareyası ilə çalışan robot tam enerji dolu batareya ilə 24 km yol qət edə bilir. 
Məlumat üçün qeyd edək ki, şirkət bundan əvvəl də insan anatomiyasından bəhrələnərək ixtira olunmuş “Atlas” və robot it olan “Spot” atlı internetdə çox müzakirələrə səbəb olan robotların da ixtiraçısıdır. 

İsmayıl Nur
www.oxu.az
"

"İtirilmiş sənədlərin tapılması üçün yeni xidmət – TƏFƏRRÜATLARNəqliyyat, Rabitə və Yüksək Texnologiyalar Nazirliyi “Azərpoçt” MMC tərəfindən reallaşdırılan yeni sosial layihə çərçivəsində “Poçtap” xidməti istifadəyə verilib. “Poçtap” itirilmiş sənədlərin tapılaraq sahibinə qaytarılmasına xidmət edir.
Nazirlikdən Oxu.Az-a verilən məlumata görə, bu xidmət çərçivəsində tapılmış sənədlər aidiyyatı üzrə poçt müəssisələri tərəfindən qəbul olunur, sahibləri axtarılır, tapıldığı halda sənədlər sahiblərinə, əks təqdirdə aidiyyatı orqana təslim edilir.
Belə ki, istənilən şəxs təsadüfən tapdığı sənədi istənilən poçt qutusuna ata və ya istənilən poçt şöbəsinə, eləcə də “Şəbəkə” xidmət mərkəzlərinə anonimliyini qorumaq şərti ilə təhvil verə bilər. Poçta daxil olmuş sənəd müvafiq proqramda qeydiyyata alınmaqla avtomatik şəkildə sənəd sahibinin əlaqə məlumatları axtarılır və tapıldığı təqdirdə telefon mərkəzi əməkdaşı tərəfindən həmin şəxslə əlaqə yaradılır.

Eyni zamanda, sənədini itirmiş şəxs “Poçtap” xidmətinin rəsmi internet səhifəsindən - http://www.pochtap.az, “169” saylı telefon mərkəzindən və ya istənilən poçt şöbəsindən sənədinin tapılıb-tapılmamasını öyrənə bilər və tapılmadığı təqdirdə itirilən sənədi axtarışa verə bilər.
Belə ki, http://www.pochtap.az internet səhifəsində “Sənədimi itirmişəm” bölməsini seçməklə müvafiq xanalara zəruri məlumatları daxil edərək, itirilən sənəd barədə elan yerləşdirmək mümkündür.

Bundan başqa, itirilən sənədlə bağlı “Poçtap” xidmətinin bazasında məlumatın olması, sənədin hazırki statusu, hansı poçt filialı və şöbəsində olması, saxlama müddəti ilə bağlı məlumat almaq üçün “Axtar” bölməsinə müvafiq məlumatları daxil edərək, axtarış etmək mümkündür.
Sənədi tapılan şəxs onu sənədinin mövcud olduğu filialdan əldə edə və ya telefon mərkəzinə müraciət edərək özünə yaxın poçt şöbəsinə çatdırılmasını sifariş edə bilər. Sənədin poçt müəssisələrində saxlanılma müddəti 10 gündür. Sənədin sahibinin xahişi ilə bu müddət 1 ayadək uzadıla bilər.
Qeyd edək ki, “Poçtap” xidməti çərçivəsində sənədi tapılan şəxslər 1,80 AZN xidmət haqqı ödəyəyərək sənədi poçt şöbələrindən və “Şəbəkə” xidmət mərkəzlərindən təhvil ala bilər.
Sənədin lazımi ünvana çatdırılması lazım gəldikdə isə, çatdırılma rüsumu “Azərekspresspoçt”un xidmət tariflərinə uyğun hesablanır.
U.A.
www.oxu.az
 
"

"“Facebook” intihara meyilli istifadəçiləri müəyyən edəcək “Facebook” sosial şəbəkəsi süni intellektin yardımı ilə intihara meyilli istifadəçiləri müəyyən etməyi öyrənib. 
Oxu.Az bu barədə BBC-yə istinadən xəbər verir. 
“Facebook” istifadəçilərin statuslarında və onlara yazılan şərhlərdə “həyəcan zəngini” müəyyən etməyi bacaran alqoritm hazırlayıb. Süni intellekt statuslarda ağrı və kədərə dair xatırlatmaları, şərhlərdə isə “Sən yaxşısan?”, “Sənə görə narahatam” kimi ifadələri axtaracaq. 
BBC-nin məlumatına görə, mexanizm yardıma ehtiyacı olan insanları müəyyən etmək üçün status və şərhlərini təhlil edəcək, daha sonra isə alınan məlumatı tədqiqatçılar komandasına yollayacaq. 
Bu proqram üzərində çalışan şöbənin müdirinin sözlərinə görə, bu tədbirlər sadəcə faydalı deyil, hətta kritik dərəcədə lazımlıdır. Layihə hələlik ABŞ-da çalışır. 
“Facebook”dan həmçinin bildiriblər ki, bir neçə psixi sağlamlığın müdafiəsi təşkilatı ilə əməkdaşlıq edirlər. İntihara meyilli istifadəçilər onlarla platforma mesenceri vasitəsilə əlaqə qura bilərlər. Bundan başqa, sosial şəbəkə canlı videoyayım zamanı intihara meyilli istifadəçilərin müəyyənləşdirə bilən mexanizmin yaradılması üzərində də işləyir. 
N.О.
www.oxu.az
"

"Mobil operatorlara verilən lisenziyanın müddəti dəyişirAzərbaycanda mobil rabitə xidmətləri ilə bağlı fəaliyyət növünə lisenziya 10 il müddətinə veriləcək.
Oxu.Az “Report”a istinadən xəbər verir ki, bununla bağlı “Lisenziyalar və icazələr haqqında” qanununa dəyişiklik təklif edilir.
Dəyişiklik layihəsinə əsasən, “Dövlət təhlükəsizliyindən irəli gələn hallarla əlaqədar lisenziya tələb olunan fəaliyyət növlərinin siyahısı”na “Sellülar (mobil) rabitə xidmətləri (texnoloji standartın adı göstərilməklə)” fəaliyyət növü əlavə edilir.
Bu fəaliyyət növünə lisenziyanı Nəqliyyat, Rabitə və Yüksək Texnologiyalar Nazirliyi 10 il müddətinə verəcək.
Dəyişiklik layihəsi Milli Məclisin martın 7-də keçiriləcək plenar iclasında müzakirəyə çıxarılacaq.
U.A.
www.oxu.az
"

"Azərbaycanda internet medianın fəaliyyəti qanunla tənzimlənəcəkAzərbaycanda “.az” ölkə kodlu yüksək səviyyəli domen üzərində qurulan internet informasiya ehtiyatının fəaliyyəti qanunvericiliklə tənzimlənəcək.
Oxu.Az Report-a istinadən xəbər verir ki, bununla bağlı “İnformasiya, informasiyalaşdırma və informasiyanın mühafizəsi haqqında” qanuna dəyişiklik təklif edilir.
Milli Məclisə daxil olmuş və plenar iclasa tövsiyə edilmiş layihədə qeyd olunur ki, internet informasiya ehtiyatı üçün domen adı “.az” ölkə kodlu yüksək səviyyəli domen zonasında və ya digər domen adları zonalarında seçilə bilər.
“.az” ölkə kodlu yüksək səviyyəli domen adlarının qeydiyyatı domen adının milli inzibatçısı və qeydiyyatçıları tərəfindən həyata keçirilir. Domen adlarının milli inzibatçısı qeydiyyatdan keçmiş domen adlarının reyestrini aparır və reyestr məlumatlarından sorğu əsasında istifadəni təmin edir. Domen adlarının qeydiyyatı və istifadəsi qaydaları, habelə domen adlarının reyestrinə daxil edilən məlumatlar müvafiq icra hakimiyyəti orqanı tərəfindən həyata keçirilir.
İnternet informasiya ehtiyatının sahibi həmin informasiya ehtiyatında yerləşdirilən informasiyanın tərkibi və onun yerləşdirilməsi qaydasının müəyyən edilməsində müstəqildir.
İnternet informasiya ehtiyatının və onun domen adının sahibi həmin informasiya ehtiyatının qanunauyğun fəaliyyətini təmin etməlidir. İnternet informasiya ehtiyatının və onun domen adının sahibi hüquqi şəxsdirsə, adı, təşkilati-hüquqi forması, elektron poçt ünvanı həmin saytda aydın oxuna bilən yerdə və formada yerləşdirilməlidir.
İnternet informasiya ehtiyatının və onun domen adının sahibi həmin informasiya ehtiyatında aşağıdakı yayılması qadağan edilən informasiyanın yerləşdirilməsinə yol verilməməlidir:
İnternet informasiya ehtiyatının və onun domen adının sahibi həmin informasiya ehtiyatında terrorçuluğun təbliği və maliyyələşdirilməsi, terrorçuluğun həyata keçirilməsinin üsul və vasitələri, terrorçuluq məqsədi ilə təlim təşkil etmə və ya keçirmə barədə məlumatlar, habelə terroçuluğa açıq çağırışlar;
Zorakılığın və dini ektremizmin təbliğinə dair məlumatlar, milli, irqi və ya dini nifrət və düşmənçiliyin salınmasına, dövlətin Konstitusiya quruluşunun zorla dəyişdirilməsinə, ərazi bütövlüyünün parçalanmasına, hakimiyyətin zorla ələ keçirilməsinə və saxlanılmasına, kütləvi iğtişaşların təşkil edilməsinə açıq çağırış;
Dövlət sirri təşkil edən məlumatlar;
Odlu silahın, onun komplekt hissələrinin, döyüş sursatının, partlayıcı maddələrin və qurğuların hazırlanma qaydası və üsulları barədə məlumatlar;
Narkotik vasitələrin, psixotrop maddələrin və onların prekursorlarının hazırlanma və istifadə üsulları və qaydası, onların qanunsuz əldə edilməsi yerləri, habelə tərkibində narkotik maddələr olan bitkilərin kultivasiya yerləri və üsulları barədə məlumatlar;
Pornoqrafiya, o cümlədən uşaq pornoqrafiyasına aid məlumatlar;
Qumar və digər qanunsuz mərc oyunlarının təşkilinə və həmin oyunlarda iştiraka təhrik edən məlumatlar;
İntiharı problemlərin həlli üsulu qismində təbliğ edən, intihara bəraət qazandıran, onu əsaslandıran və ya törədilməsinə təhrik edən, intiharın törədilməsi üsullarını izah edən və ya qrup şəklində bir neçə şəxsin intihar etməsini təşkil etmək məqsədilə yayılan məlumatlar;
Təhqir və böhtan xarakteri daşıyan, habelə şəxsi həyatın toxunulmazlığını pozan məlumatlar;

Əqli mülkiyyət hüquqlarını pozan məlumatlar;
Azərbaycan qanunları ilə yayılması qadağan olunan digər informasiyalar.
Layihədə bildirilir ki, internet informasiya ehtiyatının və onun domen adının sahibi həmin informasiya ehtiyatında yayılması qadağan edilən informasiyanın olduğunu aşkar etdikdə və ya bu barədə ona müraciət daxil olduqda, belə informasiyanın informasiya ehtiyatından götürülməsini təmin etməlidir.
Host provayder öz informasiya sistemlərində yerləşdirilmiş internet informasiya ehtiyatlarında yayılması qadağan olunan informasiya aşkar etdikdə və ya ona bu barədə məlumat daxil olduqda, dərhal onun informasiya ehtiyatının sahibi tərəfindən götürülməsi üçün tədbirlər görür.
Müvafiq icra hakimiyyəti orqanı yayılması qadağan edilən informasiyanın internet informasiya ehtiyatında yerləşdirilməsi hallarını bilavasitə aşkar etdikdə və ya fiziki, hüquqi şəxslərdən, yaxud dövlət qurumlarından daxil olmuş əsaslandırılmış məlumatlar əsasında müəyyən etdikdəbu barədə internet informasiya ehtiyatının və onun domen adının sahibinə və host provayderə yazılı xəbərdarlıq etməlidir.
Xəbərdarlıq edildiyi vaxtdan 8 saat ərzində yayılması qadağan edilən informasiya internet informasiya ehtiyatından götürülmədikdə müvafiq icra hakimiyyəti orqanı həmin orqanı yerləşdiyi yer üzrə rayon (şəhər) məhkəməsinə internet informasiya ehtiyatına müraciətin məhdudlaşdırılması barədə müraciət edir.
Dövlətin və cəmiyyətin qanunla qorunan maraqlarına təhdid yarandığı və ya insanların həyat və sağlamlığı üçün real təhlükə olduğu təxirəsalınmaz hallarda internet informasiya ehtiyatına müraciət müvafiq icra hakimiyyəti orqanın əsasında müvəqqəti olaraqməhdudlaşdırılır.
Müvafiq icra hakimiyyəti orqanı nəzərdə tutulmuş qərarı qəbul etdikdə, eyni zamanda internet informasiya ehtiyatına müraciətin məhdudlaşdırılması barədə məhkəməyə müraciət edir.
İnformasiya ehtiyatına müraciətin müvəqqəti məhdudlaşdırılması barədə qərar məhkəmə tərəfindən internet informasiya ehtiyatına müraciətin məhdudlaşdırılması barədə müraciətə baxılanadək və ya həmin qərar ləğv edilənədək qüvvədə qalır.
Məhkəmə internet informasiya ehtiyatına müraciətin məhdudlaşdırılması barədə müraciətə 5 günədək müddətdə baxır və qərar qəbul edir. Qərar qəbul edildikdən dərhal sonra qüvvəyə minir və qərardan şikayətin verilməsi onun icrasını dayandırmır.
Məhkəmə internet informasiya ehtiyatına müraciətin məhdudlaşdırılması barədə, müvafiq icra hakimiyyəti orqanı isə internet informasiya ehtiyatına müraciətin müvəqqəti məhdudlaşdırılması barədə qərar qəbul etdikdə, müvafiq icra hakimiyyəti orqanı həmin informasiya ehtiyatını “Yayılması qadaöan edilən informasiyanın yerləşdirildiyi informasiya ehtiyatlarının Siyahısı”na daxil edir.
Siyahıdakı məlumatların tərkibi, siyahının tərtibi, tətbiqinə nəzarət edilməsi və host və internet provayderlərə qarşılıqlı əlaqənin təşkil edilməsi qaydaları müvafiq icra hakimiyyəti orqanı tərəfindən müəyyən edilir.
İnternet informasiya ehtiyatı “Yayılması qadağan edilən informasiyanın yerləşdirildiyi informasiya ehtiyatlarının siyahısı”na daxil edildikdən dərhal sonra host provayder və internet provayderlər internet informasiya ehtiyatına müraciəti məhdudlaşdırmalı və bu barədə internet informasiya ehtiyatının sahibinə məlumat verməlidir.
İnternet informasiya ehtiyatının sahibi məlumatın götürülməsini təmin etmədikdə və informasiyanın internet informasiya ehtiyatında yayılmasının qadağan edilməsi ilə əlaqədar qüvvəyə minmiş məhkəmə qərarı mövcud olduqda, müvafiq icra hakimiyyəti orqanı həmin informasiya ehtiyatını şəxsin müraciəti əsasında “Yayılması qadağan edilən informasiyanın yerləşdirildiyi informasiya ehtiyatlarının siyahısı”na daxil edir.
Bu müddəaların pozulmasına görə internet informasiya ehtiyatının sahibi, domen adının sahibi, host və internet provayderlər qanunla müəyyən edilmiş qaydada məsuliyyət daşıyırlar.

Təklif edilən dəyişikliklərin məqsədi kibertəhlükəsizliyi təmin etməkdən, kiberhücumların qarşısını almaqdan, internet informasiya ehtiyatının yaradılması, uçotu və internet informasiya ehtiyatında informasiyanın yayılması qaydalarını müəyyən etməkdən, internet informasiya ehtiyatında yayılması qadağan edilən informasiyanın yerləşdirilməsinin qarşısını almaqdan, bu qaydaların pozulmasına görə məsuliyyətin müəyyən edilməsindən, informasiya, informasiyalaşdırma və informasiyanın mühafizəsi sahəsində qanunvericiliyi təkmilləşdirməkdən ibarətdir.
“Telekommunikasiya haqqında” qanuna da dəyişiklik edilməsi təklif edilir.
Layihəyə əsasən, internet telekommunikasiya xidməti göstərən operatorlar və provayderlər xidmət göstərməyə başladıqları vaxtdan 15 gün müddətində müvafiq icra hakimiyyəti orqanında uçota durmalıdırlar, habelə uçot məlumatlarında baş vermiş dəyişiklik barədə müvafiq icra hakimiyyəti orqanına dəyişikliyin baş verdiyi vaxtdan 10 gün müddətində məlumat verməlidirlər.
İnternet telekommunikasiya xidməti göstərən operatorların və provayderlərin uçotu müvafiq icra hakimiyyəti orqanı tərəfindən müəyyən edilmiş qaydada aparılır.
Operatorların və provayderlərin vəzifələri nəzərdə tutulmuş qaydada uçota durmaq, habelə uçot məlumatlarında baş vermiş dəyişiklik barədə dəyişikliyin baş verdiyi vaxtdan 10 gün müddətində məlumat vermək, müvafiq icra hakimiyyəti orqanının, habelə məhkəmələrin və ya hüquq mühafizə orqanlarının sorğularına 3 iş günündən gec olmayaraq cavab vermək və tələb olunan məlumatları təqdim etməkdən ibarətdir.
Bu müddəaların pozulmasına görə cəza nəzərdə tutulur.
Təklif olunan dəyişikliklərin məqsədi telekommunikasiya resurslarının kibertəhlükəsizliyini təmin etməkdən, elektron təhlükələrin və kiberhücumların qarşısını almaqdan, bu hücumların mənbələrini müəyyən etməkdən, bu məqsədlərlə internet telekommunikasiya xidməti göstərən operatorların və provayderlərin uçotunu aparmaqdan, onların vəzifələrini və məsuliyyətini müəyyən etməkdən, fəaliyyətlərini tənzimləməkdən və telekommunikasiya sahəsində qanunvericiliyi təkmilləşdirməkdən ibarətdir.
U.A.
www.oxu.az
 
"

"Ötən gecə Azərbaycana xaricdən kütləvi zəng olubDünən gecə saatlarında Azərbaycanda bir çox insanlara xarici ölkələrə məxsus telefon nömrələrdən zənglər edilib. Zənglərin eyni ölkələrdən və kütləvi şəkildə edilməsi narahatlıq yaradıb. Bu barədə bir çox şəxs sosial şəbəkələrdə məlumat verib. Zənglər əsasən Albaniya və Serbiyadan edilib.
Oxu.Az-ın məlumatına görə, Qafqazinfo məsələyə aydınlıq gətirmək üçün ekspert Osman Gündüzə müraciət edilib.
O.Gündüz açıqlamasında bildirib ki, belə zənglərin məqsədi beynəlxalq trafikdən oğurluq etməklə pul qazanmaqdır:
“Yəni, beynəlxalq zənglər klassik formada mobil operatorlar üzərindən yox, internet üzərindən edilir. Xaricdən kimsə hansısa nömrəyə zəng edəndə burada operatorlar vasitəçi olur. Amma internet üzərindən edəndə müəyyən texnoloji avadanlıqlardan istifadə edilir.
Trafikdən pul əldə etmək üçün zəng internet üzərindən yönəldilir. Zəng operatora yox, çoxlu sayda simkartların yerləşdirildiyi xüsusi avadanlığa yönəldilir. Buradan da pul qazanılır.
Bu məsələni ortaya çıxarmaq asan deyil, bununla dövlətin xüsusi xidmət orqanları məşğul olmalıdırlar. Bəzən internet üzərindən olan zənglərin mənbəyini aşkar etmək qeyri-mümkün olur.
Bizim operatorların da hazırlıqlı olmaması, peşəkarlığın aşağı olması trafikin oğurlanmasının qarşısını ala bilmir. Son vaxtlar operatorlarımızın trafiki dəhşətli dərəcədə oğurlanır, bununla bağlı müəyyən əməliyyatlar da keçirilib. Sadəcə onlar nüfuzlarına xələl gəlməməsi üçün bu məlumatı açıqlamırlar”.
Ekspert bu zənglərin vətəndaşlara hər hansı maddi ziyanı olmadığını deyib: “Vətəndaşlar onlara edilən zənglərə cavab versələr, onlardan hər hansı pul çıxılmayacaq. Sadəcə burada itirən mobil operatorlar və dövlət olur.
Amma bunun təhlükəsizlik tərəfi də var. Həmin zənglərdə hər hansı cinayət tərkibi olarsa, terror çağırışı və ya başqa hallar olarsa, bizim dövlət təhlükəsizlik xidməti onu tapa bilməyəcək. Həmin vətəndaş da bu zəngə aydınlıq gətirə bilmədiyi üçün pis vəziyyətdə qalacaq”.
Qeyd edək ki, bir müddət öncə millət vəkili Siyavuş Novruzov da belə zənglərlə bağlı narahatlığını bildirib.
U.A.
www.oxu.az
"

"1319 dollara flaş kartlar satışa çıxarıldı“Kingston” şirkəti həcmi 1 və 2 terrabayt olan “DataTraveler Ultimate GT” flaş kartların satışına başlayıb.
Oxu.Az Lent.az-a istinadən xəbər verir ki, bu barədə CES-2017 sərgisində elan olunub. 
İstehsalçının sözlərinə görə, “DataTraveler Ultimate GT” cihazı dünyada ən tutumlu flaş toplayıcısı hesab olunur. Onlar USB 3.0 interfeysi ilə təchiz edilib. Oxuma sürəti 300 MB/s, yazma sürəti isə 200 Mb/s təşkil edir.
“DataTraveler Ultimate GT”-nin ölçüləri 75,18 x 27 x 21,02 mm-ə bərabərdir. Cihaz -25 °C-dən 60 °C-ə qədər temperaturda işləməyə hesablanıb. 
O, “Windows 10”, “Windows 8.1”, “Windows 8”, “Windows 7 (SP1)”, “Mac OS v.10.9.x+”, “Linux v.2.6.x+” və “Chrome OS” əməliyyat sistemləri ilə uyğun gəlir. 
İstehsalçı 5 illik zəmanət təqdim edir. Həcmi 2 terrabayt olan “DTUGT/2TB” modelinin qiyməti isə 1319 dollar təşkil edir.
U.A.
www.oxu.az
"

"SMS-lərin oxunmamasına görə cərimə olacaqmı? – NAZİRLİKDƏN AÇIQLAMAVergilər Nazirliyi vergi ödəyicilərinin onlara göndərilən SMS-ləri oxumamasına görə 100 manat məbləğində cərimə ediləcəyi ilə bağlı mətbuatda yayılmış məlumatlara münasibət bildirib.
Oxu.Az xəbər verir ki, nazirlik bəyan edib ki, SMS-lərin oxunmamasına görə cərimənin tətbiqi nəzərdə tutulmayıb.
“Bu, yanlış informasiyadır, belə bir şey yoxdur”, - deyə qurum bəyan edib.
U.A.
www.oxu.az
"

"“YouTube” şəxsi onlayn TV xidmətini işə salacaq“YouTube” videohostinqi yaxın aylarda onlayn TV xidmətini işə salacaq. 
Oxu.Az RİA Novosti-yə istinadən xəbər verir ki, bu barədə şirkətin icraçı direktoru Syuzan Voyjitskiyə istinadən “Reuters” agentliyi məlumat yayıb. 
Voyjitskinin sözlərinə görə, yeni xidmət “YouTube” TV adlanacaq və altı hesab üçün ayda 35 dollara olacaq. Bundan başqa, ABŞ-ın əsas dörd kanalından başqa kabel kanallara da çıxış olacaq.   
“YouTube” internet-hostinq 2015-ci ildə “Alphabet” holdinqinə daxil olan “Google” korporasiyasına məxsusdur. Şirkət “Google Life Sciences”, “Calico”, “Sidewalk Labs”, “Nest”, “Google Ventures”, “Google Capital” və “Google X”-ə nəzarət etməyə başlayıb. “Google”un təsisçiləri Larri Peyc və Sergey Brin müvafiq olaraq “Alphabet” holdinqində baş direktor və prezident vəzifələrini tutublar. 
N.О.
www.oxu.az
"

"Bu gündən “Skype”ın bu versiyası işləməyəcəkSon zamanlar proqram və ya əməliyyat sistemlərinin köhnə versiyaları üçün dəstəyin dayandırılması ilə bağlı xəbərlər tez-tez yayılır. Bu, əksər hallarda köhnə proqramlarda yeni funksiyaların reallaşdırılmasının qeyri-mümkünlüyü və ya aşağı təhlükəsizlik səviyyəsi ilə izah olunur.
“Əgər siz “Skype” proqramının “Windows” və ya “Mac” əməliyyat sistemləri üçün köhnə versiyalarından istifadə edirsinizsə, o zaman martın 1-dən etibarən həmin quraşdırmaların dəstəyi dayandırılacaq”.
Oxu.Az istipress-ə istinadən xəbər verir ki, bu haqda “Microsoft” şirkəti öz rəsmi bloqunda yazıb.
“Biz müştərilərimizin “Skype” proqramından problemsiz istifadəsi üçün mütəmadi düzəlişlər edirik. Martın 1-dən “Skype” proqramının köhnə versiyalarından (“Windows” üçün 7.16 və aşağı versiyalar, “Mac” üçün 7.0-dan 7.18-dək ) istifadə edənlər sistemə daxil ola bilməyəcəklər. Əgər siz belə istifadəçilərdən birisinizsə, o zaman yeniləməni yükləmək lazımdır” – “Microsoft” şirkətinin rəsmisi deyib.
A.M.
www.oxu.az
"

"SMS-lərə cavab verməyən vətəndaş yüz manat cərimə olunacaqVergilər Məcəlləsinə edilən və 1 yanvar 2017-ci ildən qüvvəyə minən dəyişikliklər - vergi qanunvericiliyini pozmaqla bağlı maliyyə sanksiyalarının tətbiqi - vergi ödəyicilərinin vergi məlumatlarını vaxtında verməməsi ilə əlaqədar deyil. 
Oxu.Az xəbər verir ki, bunu Sputnik Azərbaycan-a Vergilər Nazirliyindən (VN) bildiriblər.
Oxucuların redaksiyamıza etdikləri müraciətlərə cavab olaraq VN-dən bildiriblər ki, Vergilər Nazirliyinin saytından vergi ödəyicilərinə daxil olan virtual məlumatlara, həmçinin bu məlumatların oxunmaması ilə bağlı SMS-lərə 10 iş günü ərzində reaksiya verməyən vergi ödəyicilərinə 100 manat məbləğində cərimə tətbiq ediləcək.
O da məlum olub ki, Nazirlər Kabinetinin bu dəyişikliyi maliyyə sənədlərinin, mühasibat kitablarının, nağd vəsaitlərin, hesabatların, smetaların, qiymətli kağızların və digərlərinin yoxlamaları zamanı tələb olunan məlumatları gec təqdim edən və ya qəsdən təhrif edən vergi ödəyiciləri ilə bağlıdır. 
VN-in SMS məlumatları ilə bağlı bildirilir ki, onlar fəaliyyətdə olan proqramların köməyi ilə avtomatik olaraq vergi qanunvericiliyindəki və digər normativ sənədlərdəki dəyişikliklərlə bağlı vergi ödəyicilərini məlumatlandırırlar.
“Sözügedən məlumatlar vergi ödəyiciləri üçün vacib olanları onlara xatırlatmaq məqsədilə göndərilir”, - deyə VN-in maliyyə şöbəsindən bildiriblər.
Qeyd edək ki, Vergilər Nazirliyinin məlumatına görə, 2016-cı ildə vergi ödəyicilərini məlumatlandırmaq üçün 1,737 milyon SMS göndərilib.
U.A.
www.oxu.az
"

"“YouTube”da video baxışları gün ərzində milyard saata çatıb “YouTube” videohostinqinin istifadəçiləri gün ərzində milyard saatlıq onlayn videoya baxıblar. 
Oxu.Az xəbər verir ki, bu barədə şirkətin texniki məsələləri üzrə vitse-prezidenti Kristos Qudrou “YouTube”un rəsmi bloqunda bildirib. 
“Çıxdığımız yolda mühüm mərhələyə çatmışıq – bütün dünyada istifadəçilər hər gün “YouTube”da milyard saat video izləyirlər!” – Qudrou bəyan edib. 
“Əgər siz “YouTube”da milyard saat ərzində videoya baxmaq istəsəniz, bu, 100 min il çəkər”, - o əlavə edib. 
“YouTube” internet-hostinq 2015-ci ildə “Alphabet” holdinqinə daxil olan “Google” korporasiyasına məxsusdur. Şirkət “Google Life Sciences”, “Calico”, “Sidewalk Labs”, “Nest”, “Google Ventures”, “Google Capital” və “Google X”-ə nəzarət etməyə başlayıb. “Google”un təsisçiləri Larri Peyc və Sergey Brin müvafiq olaraq “Alphabet” holdinqində baş direktor və prezident vəzifələrini tutublar. 
N.О.
www.oxu.az
"

"Gözdən əlillər üçün ağıllı saat istehsal olundu – VİDEOCənubi Koreyalı texnologiya istehsalçısı gözdən əlil insanlar üçün ixtira olunmuş dünyanın Braille əlifbası ilə işləyən ağıllı saatı təqdim edib.
Oxu.Az xəbər verir ki, saat blutuz vasitəsilə ilə ağıllı telefonlarla sinxronizasiya olunaraq həmin cihazlara gələn istənilən teksti braille əlifbasına çevirir. 
Bundan əlavə istifadəçilərin mesaj göndərə bilməsi üçün də saatın yan tərəflərində düymələr qoyulub. 
Ağıllı saat üzərində 3 ildir gedən çalışmalar sonda bitib. Bu il ərzində istehsalçı şirkət 100 000 saat satmağı hədəfləyib. Cihazın qiyməti isə 320 dollar olacaq. 

İsmayıl Nur
www.oxu.az

 
"

"Ramin Quluzadə İmişlidə vətəndaşlarla görüşəcəkNəqliyyat, rabitə və yüksək texnologiyalar naziri Ramin Quluzadə martın 10-da İmişli şəhərində İmişli, Ağcabədi, Beyləqan, Zərdab, Füzuli, Laçın, Xocavənd sakinləri ilə görüşəcək.
Nəqliyyat, Rabitə və Yüksək Texnologiyalar Nazirliyindən Oxu.Az-a daxil olan məlumata görə, R.Quluzadə əhaliyə göstərilən telekommunikasiya, internet, poçt, radio və televiziya yayımı xidmətlərinin keyfiyyəti, xidmət mədəniyyəti və bu sahədə bölgələrdə əhalini maraqlandıran digər məsələlərlə bağlı vətəndaşları qəbul edəcək.
Vətəndaşlar mincom@mincom.gov.az elektron poçt ünvanı, 1655 Çağrı Mərkəzi, (994 12) 598 38 18 nömrəli telefon vasitəsi ilə (regionlardan edilən zənglər pulsuzdur) əlaqə saxlayıb, qəbula yazıla bilərlər. 
U.A.
www.oxu.az
"

"Əfsanəvi “Nokia 3310”-un yeni təqdimatı oldu – FOTO + VİDEOBarselonada keçirilən Ümumdünya Mobil Sərgisində (Mobile World Congress, MWC) əfsanəvi “Nokia 3310” mobil telefonunun yeni versiyası təqdim olunub. 
Oxu.Az Lent.az-a istinadən xəbər verir ki, “Nokia” brendi ilə smartfon və planşet istehsalı üçün 10 il müddətinə lisenziya alan Finlandiyanın “HMD Global” şirkəti yeni istehsal etdiyi klassik “Nokia 3310”-u nümayiş etdirib. Yeni “Nokia 3310” 2 meqapiksel kamera, MicroSD-slot və MP3 pleyerə malikdir.
Telefon 2000-ci illərin əvvəllərindəki klassik “Nokia” kimi danışıq rejimində 22 saat və gözləmə rejimində 1 ay çalışır. Telefon 4 rəngdə hazırlanıb: qırmızı, sarı, göy və boz. Pərakəndə satış qiyməti 49 avro olacaq. 
“Nokia 3310”-la birlikdə 3 smartfon – “Nokia 3”, “Nokia 5” və “Nokia 6” smartfonları da təqdim olunub. Bu seriyadan olan smartfonlar “Android Nougat” əməliyyat sistemi ilə çalışır.
Onların hamısında “Google Assistant” əlavəsi quraşdırılıb. Qiymət modeldən asılı olaraq 139 avrodan 229 avroya qədər olacaq.






























U.A.
www.oxu.az
"

"“WhatsApp” əvvəlki vəziyyətinə qayıdır: Yeni funksiya ləğv edilə bilərDünyanın ən məşhur mesajlaşma şəbəkəsi “WhatsApp” bir neçə gün əvvəl təqdim etdiyi “Story” funksiyasını ləğv edə bilər.
Oxu.Az Milli.az-a istinadən xəbər verir ki, ciddi narazılığa səbəb olan funksiya başqası ilə əvəz oluna bilər.
“WABetaInfo”nun yaydığı məlumata görə, “WhatsApp” yaxın günlərdə “Story” funksiyasını ləğv edib, əvəzinə “Tagline” funskiyasını aktivləşdirəcək.
U.A.
www.oxu.az
"

"Sualtı çəkiliş – xəyaldan reallığa doğruBir gün telefonu təsadüfən əlimdən suya düşürmüşdüm. Saatlara onu necə qurutmaq haqda informasiya axtarmışdım. Telefonu fenlə qurutmağa çalışdım, isti yerdə saxladım, amma heç bir şey kömək etmədi, yenə də ustaya müraciət etmək məcburiyyətində qaldım. 
Fikrimcə, sizdə belə vəziyyətlə üzləşmisiniz, misal üçün telefonunuzun üstünə çay dağıtmısınız, budur bu da, sizə maraqlı bir xəbər. Təzəlikcə suya davamlı Samsung Galaxy A5 işıq üzü görüb. 
Samsung şirkətinin rəsmi saytından olan məlumata görə, bu smartfon suyun 1 metrə dərinliyində belə “sudan qorxmur” və 30 dəqiqə ərzində suda qala bilir. İP68 standartına uyğun mühafizə bunu mümkün etdi. 
“Galaxy A5” istifadəsi çox rahatdır, smartfonun quruluşu əlin formasına tam uyğundur və “sürüşüb düşmür”. Şüşə və metaldan hazırlanan smartfon, görkəmli və baha görünüşə malikdir. 
Bundan əlavə, smartfon, parlaq rəng seçimi ilə öz sahibini diqqət mərkəzinə çevirəcəkdir. Əsas kameranın, arxa panelə səliqəli, tam hamar yerləşdirilməsi də məni sevindirdi. 
Smartfon flaqman xüsusiyyətlərinə malikdir. O, özündə funksionallığı və zövqlü dizaynı birləşdirir. “Samsung Galaxy A5” – sərfəli qiymətə olan, premium smartfon, artıq Bakıda.
U.A.
www.oxu.az
"

"“Google” və “Uber” bir-birini ittiham edir“Google” və “Uber”lə əlaqəsi olan şirkətlər pilotsuz avtomobil texnologiyasını oğurlamaq ittihamlarına görə məhkəmədə görüşə bilərlər.
“Waymo” şirkəti (“Google”un pilotsuz avtomobilin hazırlanması dəstəsiylə əlaqədə olan şirkət) San-Fransisko federal məhkəməsinə müraciət edərək “Otto” şirkətinə (“Uber”lə əlaqəsi olan) qarşı iddia qaldırıb.
“Waymo” şirkəti “Otto”nu məxfi sənədlərin və orijinal dizaynların olduğu 14000 min faylı oğurlamaqda ittiham edir. Burada söhbət, xüsusilə, pilotsuz avtomobilin sensor sistemindən gedir.
İddiaçının sözlərinə görə, məlumatları “Google”da pilotsuz avtomobil layihəsi rəhbərlərindən biri Entoni Levandovski oğurlayıb. Sonradan Entoni “Otto”nun həmtəsisçilərindən biri olub.

“Bizim fikrimizcə, bu əvvəlcədən planlaşdırılıb”, - deyə “Waymo” şirkətinin bəyanatında bildirilir.
Şirkətin iddialarına görə, oğurlanmış məlumatlar rəqiblərə qısa müddət ərzində avtomobilin sensor sistemini hazırlamasına kömək edib.
“Reuters” agentliyinin məlumatına görə, “Waymo” şirkəti “Uber”i mübahisə yaradan texnologiyadan istifadə etməməsini və dəyən ziyana görə təzminat ödəməsini tələb edir. Təzminatın məbləği açıqlanmayıb.
“Biz “Otto” şirkəti əməkdaşlarına qarşı irəli sürülən ittihamları qəbul edirik və “Uber” bu hadisəni ciddi və diqqətlə araşdıracaq”, - deyə “Uber”in “France-Press” agentliyinə verdiyi açıqlamada bildirilib.
U.A.
www.oxu.az
"

"“WhatsApp”da statuslar yoxa çıxdı - SƏBƏBDünyanın ən məşhur mesajlaşma şəbəkəsi “WhatsApp”da statuslar yoxa çıxıb.
Oxu.Az milli.az-a istinadən bildirir ki, bu “WhatsApp”ın yeni “Story” yeniliyi ilə bağlıdır. 
Belə ki, tezliklə “WhatsApp”da “Snapchat” və “Instagram”da olduğu kimi “Story” funksiyası aktiv olacaq. İstifadəçilər 24 saat ərzində video, fotolarını status kimi paylaşa biləcəklər.
N.O.
www.oxu.az
"

"“WhatsApp”da daha bir yenilikRahat mesajlaşma tətbiqi olan “WhatsApp” daha bir yeniliklə istifadəçilərini sevindirib.
Oxu.Az “Qafqazinfo”-ya istinadən xəbər verir ki, tətbiq daha əyləncəli olub. Artıq istifadəçilər şəkil, gif və videonu status kimi yerləşdirə bilərlər. Yalnız 24 saat aktiv qalan bu statusa kimlərin baxdığını da görmək mümkündür.
Bundan başqa, yenilənən görüntülü statusu kimlərin görəcəyini də istifadəçi özü müəyyənləşdirə bilir. Onu da qeyd edək ki, başqa istifadəçinin yerləşdirdiyi görüntülü statusa cavab vermək mümkündür.








N.О.
www.oxu.az
"

"“Made in Azerbaijan” brendi “Alibaba.com”da güclənib – FOTO“Azexport.az” portalı fəaliyyətə başlayandan sonra Azərbaycan məhsullarının beynəlxalq platformalarda, o cümlədən “Alibaba.com”da təmsil olunma səviyyəsi 50 dəfə artıb. 
Bu barədə Oxu.Az-a İqtisadi İslahatların Təhlili və Kommunikasiya Mərkəzinin mətbuat xidmətindən məlumat verilib.
Qurumun açıqlamasına görə, portalın statistik rəqəmlərə əsaslanaraq hazırladığı infoqrammadan göründüyü kimi, ötən ilin son aylarında qonşu ölkələrlə müqayisədə beynəlxalq portallarda Azərbaycan məhsullarının təmsil olunması ilə bağlı vəziyyət sürətlə yaxşılaşır: 
“Çünki “Azexport.az” portalı yüzlərlə “Made in Azerbaijan” brendini qlobal və regional səviyyəli elektron ticarət portallarında sərgiləyir.
“Azexport.az”dan verilən məlumata görə, portalın hədəflərindən biri qısa müddətdə MDB məkanında “Made in Azerbaijan” brendinin qlobal “vitrində” ilk yerlərdə möhkəmlənməsini təmin etməkdən ibarətdir”.



U.A.
www.oxu.az
"

"“Instagram”dan gözlənilən – YENİLİK“Instagram” sosial şəbəkə yeniliyə imza atıb.
Oxu.Az Trend-ə istinadən xəbər verir ki, sosial şəbəkədə eyni zamanda 10-dək foto və video yükləmək mümkün olacaq.
Yeni funksiya növbəti həftələrdə istifadəyə veriləcək.
U.A.
www.oxu.az
"

"“Facebook” azərbaycanlıya görə Putinin məsləhətçisini blok etdi“Facebook” administrasiyası Rusiya prezidenti Vladimir Putinin internet üzrə məsləhətçisi German Klimenkonun hesabını blok edib.
Oxu.Az-ın xəbərinə görə, Putinin məsləhətçisi bu barədə “Vkontakte” sosial şəbəkəsində öz səhifəsində yazıb.
Klimenkonun sözlərinə görə, onun hesabının blok edilməsinin səbəbkarı Rusiyada yaşayan azərbaycanlı yazıçı və aparıcı Stanislav Xankişiyevdir.
“Stalik istədiyinə çatdı. “Facebook” mənim hesabımı bağlayıb, “Vkontakte” saytına keçirəm” - məsləhətçi yazıb.
Qeyd olunur ki, “Facebook” administrasiyası Klimenkonun hesabını üç günlük bağlayıb. 
Səbəb isə Klimenkonun Stanislav Xankişiyevin səhifəsindən paylaşım etməsi olub. Xankişiyev prezidentin məsləhətçisini müəllif hüquqlarını pozmaqda ittiham edib.
““Facebook”dakı dostlarıma bloka düşdüyüm barədə xəbər verməyinizi xahiş edirəm. Stalikə isə öz təşşəkkürümü bildirirəm ”, - Klimenko qeyd edib.
Putinin məsləhətçisi ilə Stanislav Xankişiyev arasındakı mübahisə fevralın 16-da başlayıb. Yazıçı öz “Facebook” səhifəsində “Onkoloji xəstələrin həyat mübarizəsi - 2” adlı video yerləşdirib. Klimenko bu videonu öz səhifəsində paylaşıb və Xankişiyevi sifarişli informasiya müharibəsində ittiham edib. İki günlük söz mübahisəsindən sonra tərəflər bir-birlərini “qara siyahı”ya atıblar.
S.B.
www.oxu.az
"

"Vahid Mürsəliyev: “Bank Standard”da pulumuz qalıb “Azercell Telekom” MMC lisenziyası ləğv edilmiş “Bank Standard”da pul vəsaitinin qaldığını təsdiq edib.
Oxu.Az-ın məlumatına görə, şirkətin prezidenti Vahid Mürsəliyev “Marja”ya bildirib ki, bəzi səbəblərə görə, bu barədə çox danışmaq istəmirlər:
“İndi hadisədir baş verib. “Bank Standard”da tək “Azercell”in deyil, digər təşkilatların da pulları qalıb. Bizim vəsaitlər depozit şəkilində deyil, cari hesabımızda olub”.
Şirkətin prezidenti “Bank Standard”da qalan vəsaitin məbləği barədə, “elə də böyük məbləğ deyil”, - deyə bildirib. 
Onun sözlərinə görə, bağlanan bankda qalan vəsait “Azercell”in maliyyə fəaliyyətinə kəskin təsir etməyib:
“Bank Standard” ilə bağlı ləğvetmə komissiyası yaradılıb. Biz komissiya ilə danışıqlar aparırıq. Qanunvericiliyə uyğun olaraq növbəlilik prinsipi ilə vəsaitlərin qaytarılması gözlənilir. Yəqin ki, “Azercell” də vəsaitini alacaq”, - deyə şirkətin prezidenti sözlərinə əlavə edib.
U.A.
www.oxu.az
"

"Ən bahalı “iPhone” bu ölkələrdə satılır – SİYAHI + QİYMƏTLƏR“iPhone” dünyanın bir çox ölkələrində fərqli qiymətə satılır.
Bəs ən bahalı “iPhone” telefonunun təxminən 100 min dollara satıldığını bilirdinizmi?
Oxu.Az “iPhone”nun ən yüksək qiymətlə satıldığı ölkələrin adlarını təqdim edirik.
Braziliya: 843 dollar

Kosta Rika: 852 dollar

İndoneziya: 865 dollar

Norveç: 867 dollar

Banqladeş: 870 dollar

Quatemala: 889 dollar

Argentina: 900 dollar

Dominikan Respublikası: 965 dollar
Venesuela: 97 min 813 dollar. (Bunun şişirdilmiş bir rəqəm olduğunu düşünməyin. Bu vəziyyət ölkədəki hiper inflyasiyanın nəticəsidir. Bu səbəbdən dolayısı ilə xaricdən gətirilən bir çox cihazın qiyməti normadan qat-qat çox dəyər qazanır. Hətta, Venesuelada bir hamburger xaricdən gələnlər üçün 170 dollar dəyərindədir).
Türkiyə: Son zamanlar bu ölkədə ən ucuz “iPhone” modeli (“iPhone SE”) 2 min 399 TL-dən (təxminən 645 dollar) başlayan qiymətlərlə satılır. “Linio Texnologiya Qiymət Endeksi”ə görə, Türkiyə 17-ci sırada yer alır.
Bəs “Apple”nin son “iPhone” modelinin şirkət üçün xərci nə qədərdir?
“CNN Money”in bazar araşdırmasına görə, “iPhone 7”-nin əsl xərci ...
Ekran: 37 dollar

Batareya: 4 dollar 

Kamera: 26 dollar

Logic Board: 74 dollar

Dinamik: 11,5 dollar

Kassa: 22 dollar

Digər hissələr: 117,5 dollar

Ümumi xərc: 292 dollar
U.A.
www.oxu.az
"

"“Apple” qırmızı rəngli “iPhone 7” buraxacaq “Apple” korporasiyası qırmızı rəngli “iPhone 7” təqdim edəcək. Təqdimat şirkətin mart ayında sərgisində baş tutacaq, bu barədə adı gizli saxlanılan mənbəyə istinadən Yaponiyanın “Mac Otakara” portalı məlumat yayıb. 
Bu artıq son zamanlar “iPhone”nin yeni rənginə dair çıxan ikinci şayiədir. Şayiələrə görə, “iPhone 7” və “7 Plus”dan başqa, “Apple” 128 giqabayt yaddaşı olan qırmızı rəngli “iPhone SE”-də buraxacaq. 
Oxu.Az bu barədə lenta.ru-ya istinadən xəbər verir. 
Mənbə həmçinin iddia edir ki, sərgidə yeni “iPad” planşet kompüterlərinin təqdimatı da baş tutacaq. Bundan başqa, 7,9, 9,7 və 12,9 düym diaqonallı “iPad”lərin yenilənməsi ilə yanaşı, şirkət 10,5 düym diaqonallı “çərçivəsiz” planşetlər də təqdim edəcək. 
Ekranın kənarlarında çərçivənin olmaması onun ölçülərinin adi iPad Pro 9,7-nin ölçülərinə müvafiq olacaq. Planşetlərin tədarükünə 2017-ci ilin may ayında başlana bilər. 
iPad Pro-nun son nəsli 2016-cı ilin aprelində anons edilmişdi. Planşet şirkətin 256 gb yaddaşı olan ilk qurğusu oldu. 
U.A.
www.oxu.az
"

"Telefonunuz hansı halda bağlana və nömrəniz satıla bilər? Bakı Telefon Rabitəsi İstehsalat Birliyi (BTRİB) sabit (stasionar) telefon xidməti üçün “öncədən ödəmə” sisteminin tətbiqinə başlayıb.
Nəqliyyat, Rabitə və Yüksək Texnologiyalar Nazirliyinin ictimaiyyətlə əlaqələr sektorundan Oxu.Az-a verilən məlumata görə, “öncədən ödəmə” sistemi göstərilən xidmətlərə görə sonradan ödəniş edən abunəçilərin debitor borcunun yaranmasının qarşısını alacaq, müvafiq qaydada öncədən ödənilən məbləğə uyğun xidmətin verilməsini təmin edəcək.
Bu da müxtəlif səbəblərdən ünvanı tərk edən və ya abunə haqqını ödəyə bilməyən istifadəçilərin borclanması kimi problemləri aradan qaldıracaq.
Artıq cari ilin 1 mart tarixindən etibarən sabit (stasionar) telefon istifadəçiləri hər ayın 5-dək telefon borcunu öncədən ödəməli olacaqlar. 
Ödəniş edilmədiyi təqdirdə, ayın 6-dan etibarən 101, 102, 103 və 112 qısa nömrələrə zəng imkanı istisna olmaqla, xidmət birtərəfli qaydada dayandırılacaq və abunəçilər yalnız daxil olan zəngləri qəbul edə biləcəklər. 
Sonrakı bir ay ərzində borc ödənilmədiyi halda, abunəçiyə əlavə borc yazılmaması üçün telefon şəbəkədən çıxarılacaq.
Şəbəkədən çıxarıldıqdan sonra, iki ay ərzində (borcun yaranmasından 4 ay) abunəçi iki ayın abunə və istifadə edilmiş xidmətlərin haqqını ödəyərək telefon xidmətini bərpa edə bilər. 
Əks halda, onunla bağlanan müqaviləyə xitam veriləcək. Əgər abunəçi telefon xidməti üçün müraciət edərsə, telefon çəkilişi tarifinə uyğun olaraq ödəniş (30 manat) etməli olacaq.
Onu da qeyd edək ki, müqaviləyə xitam verilməsindən sonra 2 ay ərzində nömrə digər abunəçilərə satılmır, yəni həmin müddətdə yenidən müraciət edən abunəçi əvvəlki nömrəsini əldə edə bilər. 
Beləliklə, BTRİB abunə haqqını ödəməyən abunəçiyə yarım il müddətində 2 aylıq abunə haqqını və istifadə etdiyi xidmətlərə görə ödəniş edərək telefondan yenidən istifadə imkanı yaradır.
BTRİB 2016-cı ilin noyabr ayından internet və İPTV xidmətləri üçün “Öncədən ödəmə” sistemini tətbiq edir. Telefon, internet və İPTV xidmətləri üzrə aylıq abunə haqlarını onlayn və ödəmə terminalları vasitəsilə ödəmək mümkündür.
Qeyd edək ki, BTRİB dövlət və idarəetmə orqanlarını, fiziki və hüquqi şəxsləri stasionar, CDMA, İP telefon rabitəsi xidmətləri ilə təmin edir.
U.A.
www.oxu.az
"

"“WhatsApp”ın yeni funksiyası – VİDEO “WhatsApp” mesencerində özü silinən ismarıclar funksiyası işə düşüb, bu funksiya kontaktın adının yanında olan statusları əvəz edəcək. 
Oxu.Az xəbər verir ki, bu barədə “The Verge” yazır. 
Yeni funksiya foto və video paylaşmağa imkan verir, bu foto və videoları mətn, şəkil və smayliklər ilə bəzəmək mümkündür. Yazı Status bölməsində görünür, istifadəçinin dostları bu yazını 24 saat ərzində görə bilərlər.  
Bununla yanaşı, “WhatsApp”da yeni özü silinən ismarıclar funksiyasının özəllikləri mövcuddur, belə ki, istifadəçi dostlardan kimin bu statusu görə biləcəyini seçə bilər.   
Artıq yaxın günlərdə yeni funksiya “Android”, “iOS” və “Windows Phone” platformalarında işə düşəcək.
Öz mesencerində “Snapchat”ın ən populyar funksiyalarından birini 1,2 milyardlıq auditoriya ilə realizə edən “Facebook Inc.” şirkəti “Snap Inc.”-i biznesi genişləndirmək üçün yeni yollar axtarmağa məcbur edir. “WhatsApp”ın yeniliyi “Snapchat”ın inkişafını ciddi şəkildə mane olacaq. 

U.A.
www.oxu.az
"

"“Falcon 9” kosmosa göndərildi – VİDEO Kosmik gəmilər və raket istehsalçısı “SpaceX” şirkəti Amerikadakı 1969-cu ildə Nil Armstronqu daşıyan “Saturn V” raketinin havaya qaldırıldığı Kennedi Kosmik Mərkəzindən “Falcon 9” raketini havaya qaldırıb.
Oxu.Az ABŞ mətbuatına istinadən xəbər verir ki, texniki nazaslıqlar səbəbindən yük daşımaları üçün istifadəsi nəzərdə tutulan raketin havaya qaldırılması bir gün gecikib.
Həmin görüntüləri təqdim edirik : 

İsmayıl Nur
www.oxu.az
"

"Telefon rabitəsinə görə də ödənişlər öncədən alınacaq2017-ci il martın 1-dən etibarən Azərbaycan Nəqliyyat, Rabitə və Yüksək Texnologiyalar Nazirliyinin “Bakı Telefon Rabitəsi” İstehsalat Birliyi stasionar telefon rabitəsi xidmətləri üçün öncədən ödəniş sistemini tətbiq edəcək.
Oxu.Az xəbər verir ki, bu barədə Trend-ə İstehsalat Birliyindən məlumat verilib.
Məlumata əsasən, telefon rabitəsi üçün abunə haqqını hər ayın 5-dək ödəmək lazımdır. Ödəniş gecikdirilərsə, ayın 6-da telefon xətti birtərəfli qaydada, ayın sonunda isə ikitərəfli qaydada bağlanacaq.
Qeyd edək ki, aylıq abunə haqqı əhali üçün 2,5 manat, korporativ istifadəçilər üçün isə 7 manat təşkil edir.
Xatırladaq ki, bundan əvvəl (2016-cı il sentyabrın 1-dən) dövlət operatoru internet və IP-TV xidmətlərinə görə də öncədən ödəniş sistemini tətbiq edib.
U.A.
www.oxu.az
"

" “ASAN xidmət”in təcrübəsindən yararlanan yeni startap fəaliyyətə başlayıb“BAŞLA” layihəsinin yaranma səbəbi “ASAN Könüllüləri”nin sahibkarlıq fəaliyyəti ilə məşğul olmasında dəstək olmaq və gənclərdə biznes təfəkkürünü formalaşdırmaqdır. 
“ASAN xidmət” mərkəzləri fəaliyyətə başladığı ilk gündən etibarən könüllülər ilə əməkdaşlıq edir və 8 həftəlik müddət ərzində onların yaradıcı potensialının aşkarlanmasına dəstək olur.
“BAŞLA” layihəsi çərçivəsində könüllülərə biznes planın yazılmasına dair təlimlər keçirildi və onların uğurlu biznesinin qurulmasına dair konsaltinq və maliyyə dəstəyi göstərildi.
“ASAN Könüllüləri”nin Biznes inkubatoru “BAŞLA” qısa bir zamanda öz nəticəsini verdi. Belə ki, “BAŞLA”da inkubasiya olunan layihələrdən olan Hediyye.al fəaliyyətinə başladı.

Layihənin ideya müəllifi olan Emil Məhərrəmov layihənin yaranmasından danışdı: 
“Mən, Məhərrəmov Emil 20 yaşım var. Hal-hazırda Azərbaycan Dillər Universitetinin IV kurs tələbəsiyəm. İxtisasım Amerikaşünasdır. Uşaqlıqdan öz biznesimi qurmağa həvəsim olub. Tez-tez maraqlanırdım, uğurlu stratuplar, startupçılar haqqında oxuyurdum. “ASAN xidmət” mərkəzində könüllü olarkən “BAŞLA” layihəsilə tanış oldum və bu layihənin dəstəyi ilə öz startupımı qurmaq qərarına gəldim. Beləliklə hediyye.al ərsəyə gəldi”.
O, layihənin digərlərindən üstünlüyünü də izah edib:
“Hediyye.al Azərbaycanda elektron ticarət sahəsində və ya başqa sözlə desək, sosial ticarət sahəsində daha asan, daha qısa müddətdə və daha keyfiyyətli hədiyyə satışını həyata keçirmək məqsədiylə təsis edilmiş elektron platformadır.
Onlayn satış sisteminə əsaslandığı üçün satışlar plastik kartlar vasitəsiylə həyata keçiriləcək. Bu, o demək deyil ki, satışlar yalnız plastik kartlar vasitəsiylə həyata keçiriləcək. Nəzərə alsaq ki, Azərbaycanda plastik kartla alış-veriş tam formalaşmayıb və bu nöqteyi-nəzərdən biz nağd şəkildə satışıda öz satış formalarımıza əlavə etdik”.
Onun sözlərinə görə, planlarında fəaliyyət istiqamətini bütün ölkə üzrə etmək var:
“Pilot layihə olaraq, hələ ki, paytaxtda satışa start vermişik, lakin fəaliyyət planımızda bütün Azərbaycanı əhatə etmək var. Daha sonra isə beynəlxalq miqyasda satışlar etməyi planlaşdırırıq. Ölkəmizdə tam formalaşmasa da, dünyada onlayn satış çox geniş vüsət alıb. Düşünürəm ki, niyə də bu vasitəylə dünya bazarına çıxmayaq? Bununla məhsullarımızı da dünya bazarına çıxara bilərik”.
Layihənin ideya müəllifi qeyd edib ki, portalda qiymətlər bütün insanların cibinə uyğundur:
“Mən özüm gəncəm, tələbəyəm, bu gün portalın istifadəçilərinin əksər hissəsi də gənclər və tələbələrdi. Yaxşı başa düşürəm, maliyyə cəhətdən bu kateqoriya insanlar hansı qiymətlərə üstünlük verirlər.
Bunları nəzərə alaraq portalda bir qiymət aralığı müəyyənləşdirmişəm. Yəni qiymətlər hər kəsin cibinə uyğundur. Həm hediyye.al olaraq istifadəçilərin rahatlığını düşünmüşük. Belə ki, istifadəçilər ödənişləri həm nağd, həm də elektron formada qəbul edə bilərlər”.
Daha sonra E.Məhərrəmov “ASAN xidmət”in onlara necə dəstək verməsindən danışıb. O, sahibkarlara da tövsiyələrini verməyi unutmayıb:
“Bir az əvvəl qeyd etdiyim kimi, Azərbaycanda onlayn alış-veriş tam formalaşmayıb. Mən düşünürəm ki, bunun əsas səbəbi müştərinin qorxusu və inamsızlığıdır. Məhz bu iki səbəb onlayn aliş-verişin qarşısında çox ciddi məhdudiyyətlər qoyur. Biz isə bu iki səbəbin qarşısını etibarlı bir brend olaraq alacağımızı ümid edir və inanırıq.
Qeyd etdiyim kimi, bu məhsul “BAŞLA” layihəsində inkubasiya olunub. “ASAN xidmət”də könüllü olduğum müddətdə bu layihəylə bağlı eşitdim, layihəmi təqdim etdim. Uğurlu qiymətləndirildi və layihənin icrası üçün maliyyə yardımı oldu. Artıq layihə ərsəyə gələndən sonra da istər “ASAN Könüllüləri”, istərsə də əməkdaşlar layihənin tanıdılması üçün istənilən köməkliyi göstərdilər. Onu deyə bilərəm ki, layihənin ərsəyə gəlməsində “ASAN xidmət”in dəstəyi əvəzsizdir.
İlk olaraq ideyası olan gənclərə səslənmək istəyirəm ki, ideyalarını gerçəkləşdirməkdən heç vaxt çəkinməsinlər. Ən böyük zirvələr də 1 addımla fəth edilir. Startupçılar isə əzmkar olmalıdır. Uğursuzluqlar ola bilər, lakin bu, onları yollarından döndərməməlidir. Öz güclərinə inansınlar. Bir gün ən güclü olacaqlarını düşünərək fəaliyyətlərini davam etdirsinlər”.
U.A.
www.oxu.az
"

"Müştəri ilə “Azercell” arasında rominq mübahisəsiOxu.Az redaksiyasına Hindistana xidməti səfəri zamanı “Azercell” mobil rabitə şirkəti tərəfindən problemlərlə üzləşən sahibkar Xəyal Məmmədxanlı müraciət edib. İş adamı bildirib ki, bahalı rominq ilə bağlı vəziyyəti aydınlaşdırmaq və “Azercell”in qarəti ilə mübarizəni sona qədər aparmaq niyyətindədir. 
Söhbətin əvvəlində o qeyd etdi ki, 20 ildir “Azercell” abunəçisidir və bu vaxta qədər heç bir problemi olmayıb. O, dünyanın 40 ölkəsində olub və nadir hallarda getdiyi ölkədə yerli SİM-kart alıb və “Azercell”in servisindən razı idi. 
X.Məmmədxanlının sözlərinə görə, hesab gəldikdə məbləğ böyük olsa da, buna dəyərdi, çünki xaricdə mobil telefondan çox istifadə etməli olurdu. İndi isə “Azercell” abunəçisi onun istehlakçı hüquqlarının pozulduğunu hesab edir. 
“Biznes 200” paketindən istifadə edirəm və bu paketin şərtlərinə görə, mənə 100 manat həcmində kredit xətti açılır. Paketin 90%-i istifadə etdikdən sonra mənə, limitin bitmək üzrə olduğu haqqında xəbərdarlıq gəlir. Ayrılan limit başa çatdıqda isə əlaqə birtərəfli olur. 
Bu dəfə mənə heç bir xəbərdarlıq gəlmədi və mənim 230 manat məbləğində ümumi borcum yarandı. Məbləğin 185,31 AZN-i xidməti səfər müddətinə düşür”, - X.Məmmədxanlı bildirib.
Yalnız Bakıya gəldikdən sonra mobil rabitə operatoru ona Hindistanda rominqin baha və “WhatsApp”da bir ismarıcın 22 manat olduğunu izah edib. “Yəni bir “salam” sözü yazmaq, 22 manata başa gəlir.
Mənim həmkarım “Bakcell” abunəçisi idi və mənimlə ezamiyyətdə olarkən altı gün ərzində aktiv internet istifadəsi üçün cəmi 133 manat hesab ödəməli oldu. Nəzərə almaq lazımdır ki, o, bu müddət ərzində fotolar da göndərib və alırdı!”, - X.Məmmədxanlı deyib və əlavə edib ki, Hindistanda 1250 Kb üçün 26 AZN ödəməli olub, halbuki daha öncə Dubayda olarkən 1283 Kb üçün 5,33 AZN, yəni beş dəfə ucuz məbləğ ödəmişdi. 
Limit bitdikdən sonra əlaqənin kəsilməməsini operator xaricdə olan müştəriyə qayğı ilə izah edib. Amma əlaqənin limiti ikiqat keçdikdən sonra kəsilməsini heç kəs nəzərə almır. 
“Onlar mənim Hindistandakı hərəkətlərimə məəttəl qalmışdılar: “Siz orada internetdən istifadə etmisiniz?! Niyə internetə qoşulmusunuz?!”. Rusiya operatorlarında, məsələn, “Bilayn” və “Meqafon”da ölkə vətəndaşlarını hansı yerli şəbəkəyə qoşulmağın sərfəli olduğu barədə xəbərdarlıq edən xidmət mövcuddur. Mənim Hindistanda dörd gün ərzində müştərisi olduğum şirkət tərəfindən heç bir addım atılmamışdı.
Hələ bu azmış kimi Bakıda olarkən mənə, özümün Hindistanda rominqin qiymətləri ilə maraqlanmalı olduğumu söylədilər. Mən iş adamıyam və məşğul insanam, səfər qabağı operatora zəng edib, qiymətlərlə maraqlanmaq planlarıma daxil deyil. Mənim “Azercell”dən biznes-paketim var, bu isə iş adamına, yəni texniki nüanslara zamanı olmayan bir adama nəzərdə tutulan bir xidmətdir”, - o deyib.
Bundan başqa, sahibkarı bir məsələ də yaman düşündürür: Niyə Hindistanda rominq belə bahadır? Axı bu ölkə, Norveç və ya Amerika kimi bahalı ölkə deyil? “Hindistanda 45 operator var, yəni onların hamısı belə bahalıdır?”, - sualını verən X.Məmmədxanlı, həmçinin əlavə edib ki, Türkiyədə internet trafikin 1 Mbaytı 60 qəpikdir, Hindistanda isə “WhatsApp”da eyni həcmdə ismarıc dəfələrlə baha başa gəlir. 
Bu qiymətləri eşidərkən qeyri-ixtiyari “Everest” filmini xatırlayırsan, dünyanın ən hündür zirvəsində - Comolunqmada olarkən həyat yoldaşı ilə danışmaq istəyən filmin qəhrəmanı dünya peyk rabitə operatoru olan “İridiuma” bir dəqiqə üçün 25 dollar ödəyir!
“Dünyanın ən bahalı peyk rabitə operatoru “İridium” dünyanın istənilən nöqtəsi ilə əlaqə qurmaq xidməti üçün 7 dollar götürür! “Azercell” rominqi qlobal sistemdən baha çıxır!”, - “Azercell” abunəçisi deyib.
Oxu.Az lokal bazarın digər operatorlarının rominq xidmətlərinin qiyməti ilə maraqlanmaq qərarına gəlib. “Azercell” xidmətinin daha baha olması aşkar olub.
Hindistanda rominqin qiyməti
    Gedən zənglər   Daxil olan zənglər   SMS       İnternet
Azercell            7.00/ dəq                        3.12               0.90         25.00/1Mb

Bakcell             1.99/ dəq                        1.99               0.49         14.99/1Mb

Nar                  4.00/ dəq                        2.00               1.00         10.00/1Mb
Hindistanda rominq xidmətlərinin Rusiyanın “böyük üçlüyü” – MTS, “Meqafon” və “Bilayn” tərəfindən neçəyə təqdim olunduğunu öyrənmək istədik. Aydın oldu ki, Rusiya operatorlarının xidməti yerli operatorların xidmətindən daha ucuzdur.
Rusiya rabitə operatorlarının Hindistanda rominq qiyməti
Gedən zənglər  Daxil olan zənglər  SMS  İnternet
MTS                  7.47/dəq                      7.47                0.57      0.90/40kb

Meqafon            5.94/ dəq                      5.94                0.75    10.45/Mb/sutka

Bilayn                5.97/20 dəq sutkada      5.97                0.30      0.15/1Mb
Obyektivlik və qərəzsizlik prinsiplərinə sadiq qalaraq, X.Məmmədxanlı ilə bağlı yaranan vəziyyəti şərh etmək üçün “Azercell”ə müraciət etdik. Bunun üçün “Azercell Telecom”un korporativ əlaqə şöbəsinin rəhbəri Nigar Şıxlinskayaya üz tutduq.
Yaranmış vəziyyəti, əsasən də 100 manat həcmində limitin 90%-i başa çatdıqdan sonra abunəçinin hansı səbəbdən xəbərdarlıq edilmədiyini, əlaqənin birtərəfli olmadığını şərh etməsini istədik.
Nigar Şıxlinskinin cavabını oxucuların nəzərinə çatdırırıq:
“Fakturalı xətt sistemində olan nömrələrdən müəyyən edilmiş limit keçildikdə, nömrəyə məhdudiyyətin necə tətbiqi ilə bağlı sualınız ilə əlaqədar bildiririk ki, abunəçilərin istifadəsinə verilən nömrələrlə bağlı münasibətləri tənzimləyən Abunə Müqaviləsinin 4.5.-ci maddəsinə görə, “Azercell” öz mülahizəsinə əsasən, abunəçinin mobil telefon danışıqlarına (digər xidmətlərdən istifadə imkanı da daxil olmaqla) müəyyən kredit limiti təyin etmək və həmin kredit limiti keçilməsi son ödəmə tarixindən əvvəl baş versə də, əlavə vəsait ödənilənədək nömrəyə xidmət göstərilməsini məhdudlaşdırmaq hüququna malikdir.
Göründüyü kimi, kredit limiti keçildikdə, nömrənin bağlanması “Azercell Telekom” MMC-nin öhdəliyi deyil, hüququdur. Eyni zamanda nəzərinizə çatdırırıq ki, Azərbaycan Respublikası qanunvericiliyinə və abunəçilərin istifadəsinə verilən nömrələrlə bağlı münasibətləri tənzimləyən Abunə Müqaviləsinin şərtlərinə əsasən, istifadəyə verilən nömrədə yaranan borcların ödənilməsinə görə məhz abunəçi cavabdehlik daşıyır. 
“Azercell Telekom” MMC telekommunikasiya xidmətlərini həyata keçirməklə, müqavilə şərtlərinə uyğun olaraq abunəçiyə nömrəni istifadəyə verir, rabitə xəttini açaraq ona xidmət göstərir, xidmət sonlandırılır və bu xidmətin müqabilində xidmət haqqı hesablayır. 
Müvafiq müqavilə üzrə xidmət haqqının ödənilməsi abunəçinin öhdəliyidir və bu öhdəlik onun tərəfindən icra edilməlidir. “Azercell Telekom” MMC tərəfindən təqdim edilən telekommunikasiya xidmətlərindən istifadə zamanı, istifadə müəyyən həcmə çatdıqda abunəçiyə xəbərdarlıq ediləcəyinə dair, həmçinin rominq xidmətindən istifadə zamanı müvafiq ölkədə fəaliyyət göstərən operatorlarda mövcud tariflərə dair abunəçi müraciəti olmadıqda məlumat veriləcəyi öhdəlik götürülməmişdir.
Fakturalı xətt sistemində olan nömrələrdən rominqdən istifadə edərkən limit keçmə, balans barədə məlumatların əldə edilməsi zaman fərqi ilə baş verməsinin mümkünlüyü ilə əlaqədar sualınızla əlaqədar ilk növbədə onu bildiririk ki, abunəçilərin istifadəsinə verilən nömrələrlə bağlı münasibətləri tənzimləyən Abunə Müqaviləsinin şərtlərinə əsasən, “Azercell” yalnız öz telekommunikasiya şəbəkəsində istifadə etdiyi vasitələrlə əlaqədar məsuliyyət daşıyır.
“Azercell” tərəfindən təqdim edilən xidmətlərdən hər hansı birinin başqa operatorun\operatorların telekommunikasiya şəbəkəsi ilə əlaqəli şəkildə istifadəsi zamanı həmin xidmətlərin təsvir edildiyi kimi çalışmasına təminat verilmir.
Müvafiq olaraq da rominq xidmətindən istifadə edilərkən göndərilən SMS-lər, həyata keçirilən zənglər mobil rabitə şəbəkəsindən istifadə edilən rominq və beynəlxalq operatorlar vasitəsilə həyata keçdiyindən müvafiq məlumat mübadiləsinin dərhal, real vaxt rejimində baş verməsinə təminat verilmir. 
Bundan başqa, əvvəl yazdığımız, maildə də vurğuladığımız kimi, tərəfimizdən fakturalı və fakturasız (SimSim) xətt sistemində xidmətlər təklif edilir. Fakturasız (SimSim) xətt sistemində mövcud olan tarif paketləri çərçivəsində istifadə edilmiş xidmətlərə görə hesablanan haqq dərhal hesablanaraq, nömrənin balansına əvvəlcədən yüklənmiş məbləğdən çıxılır. 
Fakturalı xətt sistemində isə faktura dövrünün sonunda xidmət haqları hesablanaraq hesab faktura təqdim edilir. Təqdim edilən telekommunikasiya xidmətlərindən istifadə müəyyən həcmə çatdıqda abunəçiyə xəbərdarlıq ediləcəyinə, rominq xidmətindən istifadə zamanı müvafiq ölkədə fəaliyyət göstərən operatorlarda mövcud tariflərə dair abunəçi müraciəti olmadıqda məlumat vermək öhdəliyi götürülməyib, belə vəzifə qanunla nəzərdə tutulmayıb. 
Üstəlik, abunəçi sərbəst şəkildə xidmətdən istifadə həddi barədə özü istifadə etdiyi ağıllı mobil telefonun (smartphone) funksiyaları vasitəsilə məlumat əldə edə və balans hesabatlarını müstəqil şəkildə idarə edə bilər. 
Bundan başqa, istifadə etdiyi fakturalı xətt sistemindəki tarif paketlərinin şərtlərini əlverişsiz hesab edirsə, hesablaşmaları yalnız nömrənin balansına yüklənən məbləğ əsasında və həddində xidmətlərdən istifadə müqabilində həyata keçirmək üçün fakturasız (SimSim) xətt sisteminə keçmək imkanı var”.
Oxu.Az-ın “Nə üçün “Bakcell” və “Nar” şirkətlərinin elə həmin Hindistanda, elə həmin operatorlardan internet trafiki “Azercell”in trafik qiymətindən ucuzdur?” və ““Azercell”in rominqi niyə başqalarından bahadır?” suallarından birincisinə konkret cavab ala bilmədik. Verilən cavabı diqqətinizə çatdırırıq:
“Rominq xidməti çərçivəsində tariflərin necə müəyyən edilməsi və “Azercell Telekom” MMC-nin rominq tariflərinin guya daha baha olması ilə bağlı mülahizə və sualınızla əlaqədar bildiririk ki, hər hansı bir ölkədə rominq tarifləri həmin ölkədə fəaliyyət göstərən operator tərəfindən müəyyən edilən qiymət əsasında formalaşır və müxtəlif operatorlara verilən təklif fərqli ola bilər. 
Bundan başqa, rominq xidməti çərçivəsində xarici operatorların tarifləri vaxtaşırı yenilənir, müvafiq ölkələrdə və Azərbaycan Respublikasında nəzərdə tutulan vergilər daxil olmaqla məbləğlər hesablanır, həmçinin xarici valyutanın məzənnəsinin dəyişilməsi, bəzən zəng\xidmətlərin pik və ya qeyri-pik saatlarında həyata keçirilməsi və s. bir çox amillər tariflərə təsir edir.
“Azercell Telekom” MMC-nin rominq xidməti tariflərinin daha bahalı olması ilə əlaqədar mülahizələr isə əsasızdır. Belə ki, “Azercell Telekom” MMC-nin rominq tarifləri, bu xidmət ilə əlaqədar keçirilən kampaniya və endirimlər barədə şirkətimizin rəsmi internet saytında kifayət qədər məlumat var ki, onlarla istənilən şəxs tanış ola, müqayisə edə bilər.
Misal üçün, abunəçilərimizin ən çox səfər etdiyi Türkiyə və Gürcüstan kimi ölkələrdə unikal, endirimli rominq tariflərindən yararlanmaq imkanına malikdirlər. Və yaxud “Azercell Telekom” MMC tərəfindən Avropa ölkələrində və MDB məkanı üzrə mövcud olan operatorlarının hansının şəbəkəsinin seçilməsindən asılı olmayaraq, eyni bir qiymətdən faydalanmaq imkanı təqdim edilir”.
Sevinc Sarablinskaya
www.oxu.az
"

"Yeni Ginness rekordu: 1000 dron eyni zamanda havada – VİDEOÇinin dron istehsalı ilə məşğul olan “Ehang” şirkətinin mühəndisləri yeni dünya rekorduna imza atıblar. Onlar eyni zamanda havaya 1000 dron buraxıblar.
Oxu.Az xəbər verir ki, China.org saytının verdiyi məlumata görə, rekord ötən şənbə günü Quançjou şəhərində qədim zamanlardan bəri Çin Yeni ili mərasimləri çərçivəsində keçirilən ənənəvi fənərlər festivalında qırılıb. 
15 dəqiqə ərzində rəngarəng işıq diodları ilə təchiz olunmuş Ghostdrone 2.0 kvadrokopterləri dalbadal altı işıqlı fiqur formalaşdıblar. Fiqurlar arasında Çinin xəritəsi və 2017 rəqəmi də olub. Dronlar havada rəngini dəyişərək əsrarəngiz mənzərə yaradıblar.
Dronlar yerdə olan bir kompüterdən idarə olunub. Toqquşma baş verməsin deyə qurğular arasında təqribən 1,5 metr məsafə saxlanıb.
120 metr hündürlüyə qaldırılan dronlar havadan asılı qalan fənərləri xatırladıb. Fonda Quançjou Simfonik Orkestrinin ifasında “Sarı çay Piano Konserti” səslənib.
Ginness (Guinness) rekordlar kitabına görə, bu sahədə əvvəlki rekord “Intel” şirkətinə məxsus olub. Ötən ilin noyabr ayında “Intel” Almaniyanın Krayllinq kommunasında futbol meydançası üzərində havaya eyni zamanda 500 dron qaldırıb.
Bu gözəl işıq şousunu yaratmaq üçün mühəndislər bir neçə ay çalışmalı və çoxlu sınaqlar keçirməli olublar. Hər il Yeni il bayramında keçirilən fənərlər festivalında səmaya buraxılan fənərlərin üzərində ənənəvi olaraq “xoşbəxtlik”, “sülh”, “ailə” kimi müsbət Çin heroqlifləri yazılır.
Ancaq son dövrlərdə Bu yazılar get-gedə siyasiləşir. Artıq bütün ölkə boyu evlərdən buraxılan fənərlərin üzərində “demokratiya”, “azadlıq”, “bərabərlik”, “qanunun aliliyi” və “vətənpərvərlik” kimi məfhumları bildirən heroqliflər yazılmağa başlayıb.



Mənbə: makroblog.az
U.A.
www.oxu.az
"

"Azərbaycanda ən çox istifadə edilən elektron xidmətlər – SİYAHI“Elektron hökumət” portalının operatoru - Nəqliyyat, Rabitə və Yüksək Texnologiyalar Nazirliyinin Məlumat Hesablama Mərkəzi (MHM) tərəfindən ötən il ərzində ən çox istidə edilən e-xidmətlərin sayı açıqlanıb.
Oxu.Az Xeberler.az-a istinadən bildirir ki, ötən il ən çox “Mobil nömrə daşınması xidməti vasitəsilə digər şəbəkəyə daşınmış nömrələr barədə məlumatın verilməsi” (886 min 446) xidmətindən istifadə edilib.
“Ünvanlı sosial yardımla bağlı müraciətin edilməsi“ (631 min 711) xidməti 2-ci, “Əmək müqaviləsi bildirişlərinin qeydiyyata alınması və bu barədə işəgötürənə məlumatı” (563 min 682) isə ən çox istifadə edilən 3-cü e-xidmət olub.
Ötən ilin son rübü üzrə ümumilikdə 334 min 74 nəfər 1 milyon 497 min 545 dəfə portala daxil olaraq 5 milyon 909 min 613 dəfə müxtəlif sahələrə keçid ediblər.
Həmin şəxslər 4 milyon 80 min dəfədən çox elektron xidmətlərə müraciət ediblər. Portala sərf etdikləri vaxt isə ortalama 6 dəqiqə 40 saniyə təşki edib.
Bu dövr ərzində portala müracitə edənlərin 18,1%-i yeni istifadəçilər, 81, 9%-i isə təkrar müraciət edənlər təşkil edib.
Onu da qeyd edək ki, portala daxil olmaq sadələşdirilmiş kod-parol alan istifadəçilərin sayı 495, 612 nəfərdir.
Vətəndaşlar portaldan heç bir dövlət rüsumu ödəmədən kod-parol əldə bilər.
2016-da ən çox istifadə edilən e-xidmətləri təqdim edirik:



U.A.
www.oxu.az
"

"Ölkədə planşet istehsalının vaxtı açıqlandı“Gözdən əlillər üçün “Braille Pad” planşetlərinin istehsalına payızda başlanacağı gözlənilir”.
Oxu.Az Trend-ə istinadən xəbər verir ki, bunu “BrailleX” şirkətinin rəhbəri Sayad İbrahimov deyib.
Onun sözlərinə görə, hazırda planşet kompüterlərin bir neçə nümunəsi var: “Bu məhsula həm funksionallıq, həm də dizayn baxımından müəyyən dəyişikliklər planlaşdırılır. Bu sahədə işlər əlavə maliyyələşmə əldə olunduqdan sonra aparılacaq”.
“Braille Pad” planşeti istifadəçilərə barmaq ucları ilə toxunmaqla bir çox funksiyadan tam şəkildə istifadə etməyə imkan verən çoxsətirli taktil ekranla təchiz olunacaq.
U.A.
www.oxu.az
"

"Qüsursuz selfinin yeni standartıSosial şəbəkələrin aktiv istifadəçisi kimi, mənim üçün keyfiyyətli fotoşəkillər əldə etmək çox vacibdir. Əgər əvvəl ön kameranın aşağı keyfiyyətli şəkilləri ilə kifayətlənmək məcburiyyətində idiksə, indi hər şey dəyişib. 
Tanış olun, özündə multifunksionallığı, müasirliyi və sərfəliliyi birləşdirən smartfon – “Galaxy A5”. “Samsung” istehsalı olan bu yeni smartfon, öz inanılmaz göstəriciləri və xüsusiyyətləri ilə həyatınızı asanlaşdırmağa qadirdir. A5, 8 nüvəli prosessorla, 2 ədəd 16 meqapiksellik kamera ilə təchiz olunmuşdur. 
Bəli, tamamilə, düz eşitdiniz – iki ədəd 16 meqapiksellik kamera. Smartfonun ön kamerası dolğun və aydın şəkillər çəkir, bu da öz növbəsində, çətin ki, selfi həvəskarlarının diqqətindən yayına.
Vacib odur ki, F1.9 ölçülü linzalar və Light+Camera - işıq səviyyəsinin avtomatik müəyyən edilməsi sistemi sahəsində, smartfon zəif işıqlı mühitlərdə belə qüsursuz şəkillər çəkir. 
Qeyd etmək lazımdır ki, “Galaxy A5”in 5,2 düymluq “Super Amoled” ekranı 1080х1920 piksel icazəlidir. Buna görə də, A5-in ekran görüntüsünü maksimal dərəcədə aydın və realistikdir. Xüsusi matrisası sahəsində smartfonun ekranı hətta ən parlaq günəş şüaları altında belə qaralmır. 
“Galaxy A5” premiumu sərfəli edərək foto həvəskarlarına yeni imkanlar yaradır.
U.A.
www.oxu.az
"

"İnternet istifadəçilərinin kimliyi dəqiq bilinəcəkABŞ-ın Lihay Universitetinin mütəxəssisləri internet istifadəçilərinin identifikasiyası üçün yeni üsul hazırlayıblar. Yeni metod, həmçinin müxtəlif funksiyalı bir neçə brauzerdən istifadə edən istifadəçiləri müəyyənləşdirməyə imkan verir.  
Oxu.Az ICTnews-a istinadən xəbər verir ki, istifadəçilərin saytda davranışlarını izləmək resursa daxil olanların standart funksiyalı brauzerlərdən istifadə edəndə daha asan olur. Müasir statistik məlumatlar servisləri bu vəzifənin öhdəsindən layiqincə gəlirlər.
Məlumata görə, istifadəçilər sayta keçid almaq üçün fərdi brauzer funksiyalarından, IP ünvanın dəyişdirilməsi üçün müxtəlif plaginlərdən və ya digər hiylələrdən istifadə edən zaman vəziyyət bir qədər çətinləşir. Bəzi istifadəçilər internetdə fəaliyyətini maksimum gizlətmək üçün hətta brauzer sorğularının izlənilməsi funksiyasını söndürürlər.
ABŞ mütəxəssisləri informasiyanın təkcə internet brauzerindən deyil, həm də videokart, prosessor və digər proqramlaşdırmadan toplanılmasına əsaslanan unikal üsul icad ediblər. Üç ay davam edən ilkin sınaqların nəticələrinə görə, metod istifadəçiləri 99,2% dəqiqliklə müəyyənləşdirməyə imkan verir.
Layihə rəhbəri bildirib ki, hazırda yeni texnologiya daha çox onlayn resurslara daxil olmaq üçün “Tor” brauzerini tətbiq edən istifadəçiləri izləməkdə çətinliklə üzləşir.
U.A.
www.oxu.az
"

"Azərbaycan “ağıllı saat” hazırlayırAzərbaycanın “BrailleX” IT şirkəti görmə məhdudiyyəti olan şəxslər üçün “ağıllı saat” hazırlayır.
Oxu.Az xəbər verir ki, bu barədə Trend-ə şirkətin rəhbəri Sayad İbrahimov deyib.
Onun sözlərinə görə, “Braille Watch” saatının prototipi fevralın sonunda təqdim olunacaq, payızda isə bu qurğu kütləvi istehsal üçün tam hazır olacaq.
S.İbarhimov deyib: “Braille Watch” çoxfunksiyalıdır və əlverilşli qiymətlərlə təqdim olunacaq. Qurğuya inteqrə olunan funksiyalar görmə məhdudiyyəti olan şəxslərə həyat tərzini dəyişməyə imkan verəcək. 
Bu saatdan istifadə etməklə onlar vaxtı öyrənə, SMS-ləri oxuya və cavab yaza bilərlər. Bundan başqa, “ağıllı saat”ın yolda maneənin olub-olmaması barədə məlumat vermək funksiyası da olacaq”.
E.Ə.
www.oxu.az
"

"“Facebook”da daha bir yenilik“Facebook”da şirkət səhifələri iş elanları yerləşdirə biləcəklər.
Oxu.Az AZƏRTAC-a istinadən xəbər verir ki, hələlik bu funksiya ABŞ və Kanadada istifadəyə verilib. 
Funksiya avtomatik olaraq istifadəçilərin profilindəki məlumatları xüsusi formaya əlavə edir və işəgötürən öz rəyi barədə mesencerə yaza bilir. Şirkətlərin işlə bağlı elanları həm də xəbərlər lentində peyda olacaq.
Müşahidəçilərin bildirdiyinə görə, bununla “Facebook” karyera və peşə istiqamətli “Linkedİn” sosial şəbəkəsinə zərbə vurmuş olur. Dünyada ən böyük auditoriyası olan “Facebook” bununla karyera ilə bağlı məsələləri də öz platformasında saxlamaq niyyətindədir.
N.О.
www.oxu.az
"

"Məşhur milyarder gələcəkdə insanların necə olacağından danışdıBir müddətdir öz layihələrinə başı qarışan “Tesla” və “SpaceX” kimi şirkətlərin rəhbəri, milyarder Elon Musk Dubayda keçirilmiş “World Government Summit” tədbirində iştirak edib.
Oxu.Az Technote.az-a istinadən xəbər verir ki, həmin tədbirdə E.Musk insanlığın gələcəyi haqqında fikirlərini söyləyib.
Onun fikrincə, insanlığın yeganə çıxış yolu kibernetik təkamüldür. Əgər insanlar bioloji və rəqəmsal zəkanı birləşdirməsələr, onda onlar texnologiyanın hökm sürəcəyi dünyada lazımsız canlılar olmaq riskindədirlər. 
Hər şey insan beyni ilə onun rəqəmsal versiyası arasındakı məlumat ötürülməsinə söykənir. Kompüterlər saniyədə trilyon bit məlumat ötürmə qabiliyyətinə sahibdirlər. Biz insanlar isə smartfonlarda sadə mətn yazmaq ilə saniyədə 10 bitlə kifayətlənməli oluruq. Sürətli neyrokompüter interfeysləri insan ilə süni zəkanın birləşməsində vacib addım olacaq.
Gələcəkdə ən ağıllı insandan belə ağıllı olacaq süni zəka olacaq. Məhz həmin anda biz böyük təhlükə ilə qarşı-qarşıya qala bilərik. “Əgər kompüterlərə qarşı mübarizə apara bilmirsənsə, ən yaxşı çıxış yolu onlardan biri olmaqdır”, - deyə şirkət rəhbəri bildirib. 
O qeyd edib ki, insanlar öz bədənlərini təkmilləşdirərək kiborqlara çevrilməli olacaqlar. 
Hələ keçən il Elon Musk çıxışlarının birində qeyd etmişdi ki, biz insanlar artıq müəyyən mənada kiborqlarıq:
“Belə ki, biz hamımız elektron şəxsiyyətə sahibik. Elektron şəxsiyyətimizin isə müəyyən bir hissəsi istifadə etdiyimiz elektron poçt ünvanlarında, sosial şəbəkələrdə və internetdə istifadə etdiyimiz hər bir şeydə mövcuddur. Günümüzdə kiçik bir cihaz ilə istənilən məlumatı əldə etmək və dünyanın istənilən nöqtəsində olan insan ilə əlaqə yaratmaq olar”.
U.A.
www.oxu.az
"

"Azərbaycanlı vayner dünyaca məşhur brendin reklamında – VİDEOMəşhur vayner Hüseyn Əzizoğlu dünyanın ən böyük 10 smartfon istehsalçısından biri olan “Micromax” brendinin Azərbaycandakı ilk reklam çarxına çəkilib. 
Oxu.Az həmin videoçarxı sizə təqdim edir:

Qeyd edək ki, “Micromax” brendi 2016-cı ildən Azərbaycan bazarına daxil olub. Brendin ölkəmizdəki rəsmi distribyutoru “Micromax Azerbaijan”dır. 
Paytaxt Bakı da daxil olmaqla, Azərbaycanın bütün bölgələrindəki telefon mağazalarında müştərilərə təklif olunan “Micromax” Android platformalı son nəsil smartfonları ilə məşhurdur. 
Brendin qaynar xətt əlaqə nömrəsi *5577-dir.
S.B.
www.oxu.az
"

"Yeni “Nokia” modelləri ilə bağlı ilkin məlumatlar – QİYMƏT“HMD Global” şirkəti “MWC 2017” sərgisində 3 ədəd yeni “Nokia” modeli təqdim edəcək.
Oxu.Az Technote.az-a istinadən xəbər verir ki, məşhur insayder Evan Blass deyib ki, bu smartfonlar “Nokia” 3, 5 və 3310 modelinin davamçısı olacaq.
Şirkət “Nokia 6” ilə “Galaxy S7” və “iPhone 7” cihazlarına rəqib olmağı düşünmürdü. Sərgidə təqdim olunacaq “Nokia” 3 və 5 modelləri də “Android 7.0 Nougat” əməliyyat sistemi vasitəsilə çalışacaq büdcəli smartfonlar olacaqlar. 
“Nokia 5”in göstəriciləri, “Nokia 6” ilə demək olar ki, eynidir. Əsas fərq isə ondan ibarət olacaq ki, “Nokia 5”, 2 GB-lıq RAM, 720p keyfiyyətli ekran və 12 MP-lik arxa kamera ilə təchiz olunacaq. 
Bu cür göstəricilər, smartfonun qiymətini 50 avro aşağı salmağa imkan verəcək. 
Beləliklə, onun gözlənilən qiyməti 199 avrodur (365 manat - red.). “Nokia 3”ün qiyməti isə 149 avro (274 manat - red.) təşkil edəcək. Lakin onun texniki göstəriciləri barədə heç bir məlumat yoxdur. 
Ən maraqlısı isə “Nokia 3310” modelinin davamçısı olacaq yeni telefondur. Ondan ən çox gözlənilən yüksək davamlı korpus və batareya həcmidir. 
Bu telefon barəsində də qiymətdən başqa heç bir məlumat yoxdur. Onun güman olunan qiyməti 59 (109 manat - red.) avrodur.
U.A.
www.oxu.az
"

"17 ildir Nokia 3310 işlədən adam ilə reportaj49 yaşındakı Dave Mitchell, eyni telefonu 17 ildir istifadə edərək bir rekorda imza atır. Mitchell-ə görə, Nokia 3310 ən çətin şəraitə belə asanlıqla tab gətirə bilib.
Oxu.Az technote.az-a istinadən xəbər verir ki, hazırda 49 yaşında olan Dave, ömrünün 17 ilini Nokia 3310 ilə keçirmiş biridir. İngilis mətbuatı, ""İngiltərədəki ən köhnə mobil telefonun” onun olduğunu vurğulayır və istifadə etdiyi 17 yaşında modeli diqqətə alaraq Nokia 3310 modelinin başına gələnləri incələyir.
3310 təhlükəsiz, yığcam və həddindən artıq dözümlü telefondur. Həmçinin bu telefon üzərində edilən hər cür qəribə testə dözməyi bacardığı üçün də təqdirə layiq hesab olunur.
3310-un sahibi Mitchell telefonunun İraqda bir əskərin cibində tapıldığını, bir neçə dəfə cibində yuyulmuş olduğunu və hələ də sadəcə ""iki həftədə bir dəfə” şarja ehtiyacı olduğunu vurğulayır.

“Yazıq cihaz mənimlə çox mübarizə apardı. Telefon bu günə qədər bəlkə 1000 dəfə əlimdən yerə düşüb. Hətta dəfələrlə paltaryuyan maşında yuyulub. Onu hər dəfə təmizlədim, qurudub təkrar yandırdım və işləməyə qaldığı yerdən davam etdi. Elə bil kriptonitdən hazırlanıb (Superman-ı incidə bilərsiniz amma zərər verə bilmərsiniz). 3310, əlbəttə illər içində bir neçə yara izi aldı, ancaq hələ də yaxşı vəziyyətdədir. Mən interneti sadəcə kompüterdə istifadə etməyə üstünlük verirəm və mövcud ağıllı telefon dünyasından gələn mənasız xəbərlərə nifrət edirəm. Cihazın tək böyük mənfi cəhəti, özünə bir sms və dəqiqə paketləri təklif edəcək mobil operator tapa bilməməsidir. Bir neçə il əvvəl oğlum, mənə internetə girə bilən bir ağıllı telefon verdi. Lakin qısa müddətdə sıxıldım. Ehtiyaclarım çox sadədir: Bir ədəd kalkulyator, SMS, telefonla danışa bilmək və Snake 2”.

Mitchellin telefonunun İngiltərədə hələ də istifadə edilməkdə olan ən köhnə telefon olduğu müdafiə edilir. Nokianın sözügedən modelinin 126 milyon ədəd satıldığı düşünülərsə, Mitchelldən belə köhnə istifadəçiləri mövcud ola bilər. Bəs siz telefonunuzu neçə ildir istifadə edirsiniz?
N.O.
www.oxu.az
"

"Robot bilik yarışında Harvard məzununa qalib gəldi – VİDEOÇində keçirilən bilik yarışında robot aralarında Harvard Universitetinin məzunu da olan bütün iştirakçıları məğlub edib.
Oxu.Az Xəzərxəbər-ə istinadla məlumat verir ki, “Wangzai” adlı robot bütün iştirakçıları və əvvəlki mərhələlərin qaliblərini üstələyib.
Bilikləri mənimsəmə qabiliyyəti ilə seçilən robot, eyni zamanda insanlara məxsus mimikaları da təqlid etməsiylə tanınır. Yarışmalardan birinə çıxarılan robort Harvard Universitetinin məzunu da olmaqla bütün digər yarışmaçılara qalib gələrək mükafat qazanıb.
Sualları dərhal cavablandıran robortu hazırlayan firmanın açıqlamasına görə, “Wangzai” dərhal reaksiya vermək bacarığına malikdir və buna görə də sualları saniyədən də az zaman içində cavablandırır.

ismayıl Nur
www.oxu.az
"

"“Nar” nüfuzlu sosial media mükafatına layiq görüldü – FOTO “Nar” “İlin ən yaxşı “tweet”-i” nominasiyasında “Bomba”sosial media mükafatına layiq görüldü. Buna səbəb mobil operatorun sosial şəbəkələr üzərindən göstərdiyi aktiv fəaliyyətdir. Müştərilər “Twitter”, “Facebook” və digər sosial şəbəkələrdə “Nar”-ın maraqlı paylaşımlarını izləyə, həm də onları maraqlandıran sualları birbaşa yaza bilərlər. Belə ki, “Nar” sosial şəbəkələr üzərindən tam şəkildə müştəri xidməti göstərən ilk və hazırda yeganə mobil operatordur. İnternet istifadəçiləri harada olduqlarından asılı olmayaraq “Nar”-a yaza və üçüncü tərəfə yönləndirmə olmadan birbaşa xidmətlərdən yararlana bilərlər.
“Twitter” istifadəçilərinin “Nar”-a yazdıqları sorğular təkcə xidmətlərlə məhdudlaşmır. “Twitter” istifadəçiləri “Nar” ilə bağlı istədikləri mövzuda səhifəyə yazır və cavab ala bilirlər. Nəticədə, 2016-cı ilin göstəricilərinə əsasən, “Nar” izləyicilərinin hər 1000 nəfərə görə aktivliyi orta hesabla 544 nəfər təşkil edib. İzləyici aktivliyinə görə “Nar”-ın “Twitter” səhifəsi ölkədə ən aktiv korporativ səhifədir.
Bundan başqa, 2016-cı ildə “Nar”-a sosial şəbəkələr üzərindən müraciətlərin sayı 2015-ci illə müqayisədə 84% artmışdır. Sorğuların artmasına baxmayaraq, istifadəçilərə göstərilən xidmətin də keyfiyyəti yüksəlmişdir; “Facebook”-un göstəricilərinə əsasən, daxil olan sorğuların 98%-i bir neçə dəqiqə ərzində cavablandırılır.
“Nar” təkcə “Twitter”, “Facebook”, “YouTube” və “Instagram”-da deyil, hətta “Google+”, “Soundcloud” kimi sosial şəbəkələrdə də aktiv fəaliyyət göstərir. Sosial şəbəkələr üzərindən yüksəkkeyfiyyətli xidmət göstərmək, eləcə də izləyicilər üçün maraqlı məzmunların paylaşılması “Nar”-ın müştəri yönümlü xidmət strategiyasının tərkib hissəsidir. Bu strategiyanın məntiqi nəticəsi kimi “Nar” Azərbaycanın nüfuzlu sosial media mükafatı olan “Bomba” mükafatına layiq görüldü. “Bomba” mükafatı 2016-cı ildə “Twitter”, “Facebook”, “YouTube” və ”Instagram” səhifələrində ən yaxşı və aktiv fəaliyyət göstərən blogger, istifadəçi  və şirkətlərə verilir. Mükafata bütün nominasiyalar üzrə namizədlər sosial şəbəkələr üzərindən aparılan səsvermə ilə seçilir. Daha sonra münsiflər heyəti bu namizədlər arasından qalibləri seçir. Səsvermələrə əsasən, “Nar” “İlin ən yaxşı “tweet”-i”, “İlin ən yaxşı korporativ “Instagram” səhifəsi” və “İlin ən yaxşı korporativ “Facebook” səhifəsi” nominasiyalarında təmsil olunurdu.
Artıq bir neçə ildir ki, internet istifadəçiləri “Nar”-ın kampaniyaları və yeniliklərindən xəbər tutmaq, müştəri xidmətlərinə yazmaq və ya sadəcə maraqlı paylaşımları izləmək üçün “Nar”-ın “Twitter”, “Facebook”, “YouTube”, “Instagram” və digər sosial şəbəkələrdəki səhifələrini izləyir. 
Siz də “Nar”-ı aşağıdakı ünvanlardan izləyə bilərsiniz:
facebook.com/narofficial
twitter.com/salam_nar
instagram.com/salam_nar
youtube.com/c/nar_official








www.oxu.az
"

"“Azercell”ə qarşı sərt ittihamlar – FOTOTanınmış iş adamı Xəyal Məmmədxanlı abunəçisi olduğu “Azercell” mobil operatoru haqqında sərt fikirlər səsləndirib.
Oxu.Az xəbər verir ki, o bildirib ki, “Azercell” ilə mübarizəsini sona qədər aparacaq:
“5711 kilobayt (5 mb) internet istifadəsinə 118 manat, 147 saniyə zəngə 30 manat alan şirkətə “Azercell” deyilir. Təsəvvür edirsiniz, “WhatsApp” vasitəsilə bir foto göndərdinsə, yaxud aldınsa, 120 manat artıq hazırdır. Mən “Azercell” ilə mübarizəmi yarımçıq qoymayacağam! İnsanları mal yerinə qoymaq nə imiş, görsünlər”, - deyə X.Məmmədxanlı bildirib.
Qeyd edək ki, “Azercell” haqqında son günlər istər sosial şəbəkələrdə, istərsə də mətbuatda mənfi fikirlər səslənməkdədir.
Oxu.Az ittihamlar ilə əlaqədar “Azercell” ilə əlaqə saxlayıb və müvafiq suallar ünvanlayıb. Şirkətin rəsmi mövqeyini olduğu kimi oxucularımızın diqqətinə çatdırırıq:
“Sizin “Azercell Telekom” MMC-yə 15.02.2017-ci il tarixində daxil olan müraciətinizlə əlaqədar bildiririk ki, saytınızda yerləşdirilən məlumatda əks olunan mülahizələr əsasız, qərəzli və ictimaiyyət qarşısında şirkətimizin işgüzar nüfuzuna xələl gətirmək məqsədini daşıyır. Üstəlik müvafiq məlumatı yayımlamaqla saytınız tərəfindən:
“Qeyd edək ki, “Azercell” haqqında son günlər istər sosial şəbəkələrdə, istərsə də mətbuatda mənfi fikirlər səslənməkdədir” məzmunlu şərh verilməsini də yersiz hesab edirik. Hesab edirik ki, bu qəbildən olan məlumatı dərc etməmişdən öncə media məsələni diqqətlə araşdırmalı, mühüm əhəmiyyət kəsb edən və yanlış işlədilməsi halında, haqqında bəhs edilən şəxslərin işgüzar nüfuzuna xələl gətirə biləcək yazıları dərc etməkdən çəkinməlidir.
Bu həmçinin jurnalistin peşə etikasına da uyğun olan davranış modelidir. Təəssüf ki, saytınız tərəfindən göstərilənlər nəzərə alınmayıb və bilərəkdən oxucunu çaşdıran ifadələrdən istifadə edilməsinə şərait yaradıb.
İlk növbədə nəzərinizə çatdırırıq ki, müvafiq məlumatda əks edilən mülahizələr ölkə daxili deyil, rominq istifadəsi ilə bağlıdır. “Azercell Telekom” MMC tərəfindən təqdim edilən xidmətlər çərçivəsində abunəçilər Mobil İnternet xidmətindən istifadə edərkən tariflərə uyğun olaraq (rominq xidməti çərçivəsində internetdən istifadə tariflərə uyğun olaraq, ölkə daxilində isə Mobil İnternet Paketi aktiv olduqda həmin paketə uyğun olaraq, heç bir Mobil İnternet paketi aktiv olmadığı halda hər 1 MB üçün 0,40 manat) xidmət haqqı hesablanır.
Rominq xidməti çərçivəsində xarici operatorların tarifləri vaxtaşırı yenilənir, müvafiq ölkələrdə və Azərbaycan Respublikasında nəzərdə tutulan vergilər daxil olmaqla məbləğlər hesablanır, həmçinin xarici valyutanın məzənnəsinin dəyişilməsi, bəzən zəng\xidmətlərin pik və ya qeyri-pik saatlarında həyata keçirilməsi və s. tariflərə təsir edir.
Misal üçün Birləşmiş Ərəb Əmirliyində fəaliyyət göstərən “Etisalat” operatorunun şəbəkəsində internet xidmətindən istifadə hər bir MB üçün hesablama intervalı 30 Kb olmaqla 22 AZN,  “Du” operatorunda isə  hər bir MB üçün hesablama intervalı 30 Kb olmaqla 5 AZN xidmət haqqı tətbiq edilir. Və yaxud Hindistanda fəaliyyət göstərən “Tata Docoma” operatorunun şəbəkəsində internet xidmətindən istifadə hər bir MB üçün hesablama intervalı 30 Kb olmaqla 25 AZN xidmət haqqı tətbiq edilir.
“Azercell Telekom” MMC tərəfindən təqdim edilən telekommunikasiya xidmətlərindən istifadə zamanı, istifadə müəyyən həcmə çatdıqda abunəçiyə xəbərdarlıq ediləcəyinə dair, həmçinin rominq xidmətindən istifadə zamanı müvafiq ölkədə fəaliyyət göstərən operatorlarda mövcud tariflərə dair abunəçi müraciəti olmadıqda məlumat veriləcəyi öhdəlik götürülməmişdir.
Abunəçilərə nömrədən zənglər həyata keçirərkən, sms sorğular göndərərkən diqqətli olmağı, müvafiq xidmətdən istifadə qaydaları və tarifləri ilə əvvəlcədən tanış olmağı, istifadə etmək istənilən xidmətin yığım qaydalarına dəqiq riayət etmək, həmçinin rominqdən istifadə edərkən müvafiq cihazda şəbəkə seçilməsini qeyri-avtomatik üsulla sazlanması tövsiyə edilir.
Mobil İnternet xidmətindən istifadəni cihazın menyusu vasitəsi ilə müvafiq sazlamanı həyata keçirməklə dayandırmaq və ya aktiv etmək mümkündür. Müvafiq nömrədə istifadə edilən cihazın sazlanması, müxtəlif proqram təminatlarının avtomatik yenilənmə, o cümlədən qarantiya (zəmanət) şərtləri ilə bağlı məlumatlar əldə edilməsi üçün, həmçinin istifadə qaydaları və s. barədə öz istək və mülahizələriniz ilə əlaqədar servis məntəqələrinə müraciət etməyi tövsiyə edə bilərik.
Bir çox telefon və smartfonlar abunəçinin iştirakı olmadan məlumat ötürülməsi xidmətini müstəqil istifadə edə bilirlər. Məlumat xidməti və ya Rominq funksiyaları aktiv olduğu zaman isə mobil telefon cihazının daim internet trafikini dəstəkləməsi nəzərdə tutulur, yəni “müstəqil” şəkildə internetə qoşulmalar da baş verir.
Buna görə də abunəçilərə ölkəmizlə müqayisədə daha bahalı rominq tariflər ilə olan xidmətlərdən istifadə edərkən xüsusi ilə diqqətli olmaq, cihazın seçənəklərini yoxlamaq və ehtiyac olduğu təqdirdə, “by request” (tələbə görə) rejimindən istifadə etmək tövsiyə edilir.
“Azercell Telekom” MMC təqdim etdiyi telekommunikasiya xidmətləri çərçivəsində, abunəçilərə mobil rabitədən istifadə sıxlığına görə, həmçinin abunəçilərin məmnuniyyətini, həmçinin rahatlığını təmin etmək üçün fakturalı və fakturasız (SimSim) xətt sistemində müxtəlif tarif paketləri təklif edir.
Fakturalı və yaxud fakturasız (SimSim) xətt sistemlərində, abunəçilər sərbəst olaraq, öz mülahizələrinə əsasən müəyyən etdikləri tarif paketlərini seçə bilərlər. Fakturasız (SimSim) xətt sistemində mövcud olan tarif paketləri çərçivəsində istifadə edilmiş xidmətlərə görə hesablanan haqq dərhal hesablanaraq, nömrənin balansına yüklənmiş məbləğdən çıxılır.
Fakturalı xətt sistemində isə faktura dövrünün sonunda xidmət haqları hesablanaraq hesab faktura təqdim edilir. Beləliklə də abunəçi istifadə etdiyi tarif paketinin şərtlərini əlverişsiz hesab edirsə, müvafiq paketə abunəlikdən imtina edə, digər həcmli və ya şərtləri olan paket əldə edə və ya fakturalı\fakturasız (SimSim) xətt sisteminə keçid edə və oradakı digər tarif paketlərindən istifadə bilər.
“Azercell Telekom” MMC tərəfindən təqdim edilən xidmətlər, tariflər ( o cümlədən rominq xidməti çərçivəsində təqdim edilən xidmətlərlə bağlı tariflər) və keçirilən kampaniyalar barədə ətraflı məlumatları rəsmi internet səhifəmizdən (www.azercell.com), həmçinin Müştəri Xidmətlərinə (MX ofisləri, həftənin 7 günü 24 saat ərzində fəaliyyət göstərən Telefon Mərkəzi - SimSim abunəçiləri (012) 4904949/2002, Fakturalı xətt abunəçiləri (012) 4905252/6565, E-poçt: customercare@azercell.com; musterixidmetleri@azercell.com, o cümlədən onlayn müştəri xidmətləri) müraciət etməklə əldə etmək imkanına malikdirlər.
“Azercell Telekom” MMC-yə hər hansı müraciət daxil olduqda araşdırmaya ehtiyac olmadıqda dərhal, belə ehtiyac olduqda isə lazımı araşdırmalar aparıldıqdan sonra yoxlanılmış konkret məsələyə dair ətraflı izahlar, cavablar qanunvericilikdə nəzərdə tutulmuş müddət ərzində təqdim olunur.
Beləliklə də, istənilən şəxs sual və mülahizələri ilə əlaqədar “Azercell Telekom” MMC-yə müraciət edib ətraflı məlumat əldə etmək imkanına malikdir.
Təqdim edilən telekommunikasiya xidmətlərindən istifadə müəyyən həcmə çatdıqda abunəçiyə xəbərdarlıq ediləcəyinə, rominq xidmətindən istifadə zamanı müvafiq ölkədə fəaliyyət göstərən operatorlarda mövcud tariflərə dair abunəçi müraciəti olmadıqda məlumat vermək öhdəliyi götürmədiyindən, belə vəzifə qanunla nəzərdə tutulmadığından, abunəçi sərbəst şəkildə xidmətdən istifadə həddi barədə özü istifadə etdiyi ağıllı mobil telefonun (smartphone) funksiyaları vasitəsi ilə məlumat əldə edə bildiyi və balans hesabatlarını müstəqil şəkildə idarə edə bildiyi üçün, həmçinin hesablaşmaları yalnız nömrənin balansına yüklənən məbləğ əsasında və həddində xidmətlərdən istifadə müqabilində həyata keçirmək üçün fakturasız (SimSim) xətt sisteminə keçmək imkanı olduğundan saytınızda yerləşdirilmiş məlumatda əks olunan mülahizələr əsassızdır.
Göstərilənləri nəzərə alaraq, heç bir əsası olmayan, bilərəkdən qıcıq yaradacaq halda şişirdilərək, vətəndaşların çaşdırılmasına səbəb ola biləcək, ictimaiyyətə qarşı aldadıcı, mənfi rəy formalaşdıran məlumatın təqdim edilməsinin qarşısını alması məqsədi ilə yuxarıda qeyd edilənləri “Azercell Telekom” MMC-nin mövqeyi kimi qəbul edib, onu olduğu kimi yayımlamanızı və gələcəkdə “Azercell Telekom” MMC-nin adı hallanan və onun mövqeyinə toxunan yazılar dərc olunmamışdan əvvəl mövqeyimizi öyrənməyi xahiş edirik.
Ümid edirik ki, müvafiq məlumatlar oxucuların mobil rabitə xidmətləri, xüsusən də rominq xidmətləri barədə bilgilərinin artmasına səbəb olaraq onlar üçün faydalı olacaq”.
 








U.A.
www.oxu.az
"

"Whatsapp-da mühüm yenilik – VİDEOBir milyarddan çox istifadəçisi olan Whatsapp-da daha bir yenilik edilib. Proqram məxfiliklə bağlı yeni bir funksiyasını təqdim edib.
Oxu.Az Xəzər Tv-yə istinadən xəbər verir ki, yeni funksiya ilə artıq heç kim sizin hesabınıza girə və ya istifadə edə bilməyəcək.
Funksiya aktivləşməklə istifadəçilərə bir çox mövzularda yardımçı olacaq. Ən əsası Webwhatsapp-a üstünlüklər daha çoxdur. Bu şifrəni bilmədən hec kəs hesabı istifadə edə bilməyəcək və məxfilik tam qorunacaq.
Funksiya aktiv olmağı ilə bərabər sizdən şifrə tələb edəcək və bu zaman isə bəzi nüanslara ciddi fikir vermək lazımdır.
Proqram artıq istifadəçilərin istifadəsi üçün tam hazırdır.

A.M.
www.oxu.az
"

"Dünyanın ən güclü lazeriİngiltərə və Çexiya alimləri dünyanın ən güclü lazerini yaradıblar.
Oxu.Az AZƏRTAC-a istinadla xəbər verir ki, “super lazer” adlanan bu cihaz 44 milyon avroya başa gəlib. Alimlər bu kəşfi aviasiya mühəndisliyində, energetika və avtomobil sənayesi sahələrində inqilab kimi dəyərləndirirlər. İyirmi ton ağırlığında olan “super lazer” dünyada yüksək enerjili radiasiyadan 10 dəfə daha çox enerjiyə və orta hesabla min vatlıq istehsal imkanına malikdir.
“Central Lazer Facility”nin direktoru Con Collier bildirib ki, “Super lazer”in istehsal etdiyi enerji yeni dünya rekordudur. Cihazın ən önəmli tərəfi enerjini yüksək enerjili lazer şüalarına çevirməsidir.
“Super lazer” cari ilin sonlarında satışa çıxarılacaq.
A.S.
www.oxu.az
"

"“Azercell”də qiymət artımı“Azercell Telecom” MMC abunəçilərinə müraciət edib.
Oxu.Az Report-a istinadən xəbər verir ki, müraciətdə deyilir ki, martın 10-dan Zvooq xidmətinin aylıq istifadə haqqı 4,99 manat olacaq.
Qeyd edək ki, hazırda bu xidmətə görə “Azercell” abunəçiləri ayda 3,5 manat ödəyirlər. 
U.A.
www.oxu.az
"

"Həyat çox qısadır, onu şarj toplamağa sərf etməyinNövbəti dəfə əlimizdə sönmüş telefonu tutarkən, evdə batareyanı doldurmadığımıza görə heyfsilənirik. Və ya çox gözlədiyimiz mesajı aldıqda qara ekrana baxaraq: “Görəsən, orada nə yazılmışdı?” sualı haqda düşünürük. 
Çoxumuzun hətta bir neçə şarj cihazı var: ev üçün ayrı, iş üçün ayrı. Amma bunlar hamısı keçmişdə qaldı. Yeni, inanılmaz dərəcədə funksional, “Galaxy A5” tez-tez şarj olunma problemini həll edir. 3000 mAh akkumulyatoru ilə sevimli cihazınızdan əvvəlkindən daha çox zövq ala biləcəksiniz.
Sizin aktiv “Instagram” istifadəçisi və ya saatlarla telefonla danışan iş adamı olmağınızdan asılı olmayaraq “Galaxy A5” əla seçimdir. 

Gücləndirilmiş akkumulyatordan əlavə, istifadəçiləri daha bir sürpriz gözləyir. Gününün çox hissəsini qaçaqaçda keçirən şəhər sakini üçün əvəzolunmaz - sürətli şarj funksiyası ilə tanış olun. 
Yeni USB Type C - portu ilə təchiz olunmuş smartfona, batareyasını tam doldurmaq üçün 1 saatdan azca çox vaxt lazımdır. 
Təbii ki, sürətli şarj funksiyası “Samsung Galaxy A5”-i daha da irəli çəkir və tələb olunan edir.

Bizim həmyerlilərimiz, elə bu gün premium təbəqəsinə məxsus yüksək keyfiyyətdən sərfəli qiymətə həzz ala bilərlər, çünki smartfon artıq satışdadır.
U.A.
www.oxu.az
"

"Bakıda poçtların çoxu bağlanacaq“Şəbəkə” xidmət mərkəzləri olan ərazilərdə poçtlar fəaliyyət göstərməyəcək.
“Şəbəkə” xidmət mərkəzlərinin konsepsiyası Rabitə və Yüksək Texnologiyalar Nazirliyinin və onun qurumlarının bütün xidmətlərinin bir mərkəzdə cəmlənməsidir.
Oxu.Az APA-ya istinadən xəbər verir ki, bunu “Şəbəkə” xidmətinin koordinatoru Ceyhun Əliyev bildirib.
C.Əliyevin sözlərinə görə, mərkəzin Bakı şəhərində 10-a yaxın ofisinin açılması planlaşdırılır və gələcəkdə bölgələrdə də bu cür ofislərin açılması nəzərdə tutulub.
“Vətəndaşlarımız bir mərkəzdən rabitə və rabitə ilə bağlı bütün xidmətlərdən yararlana biləcəklər. Vətəndaşlarımız bir mərkəzə yaxınlaşmaqla maliyyə, telekommunikasiya xidmətlərindən, eləcə də poçt göndərişlərindən yararlana biləcəklər. 
Yaxın gələcəkdə Binəqədi, Yasamal, Xəzər rayonu da daxil olmaqla, Bakı şəhərində 10 belə mərkəz fəaliyyətə başlayacaq”, - deyə C.Əliyev bildirib.
Bundan başqa, C.Əliyev əlavə edib ki, “Şəbəkə” mərkəzləri bütün poçt xidmətlərini özündə cəmləşdirdiyi üçün bu mərkəzin fəaliyyət göstərdiyi ərazidə artıq poçtlar fəaliyyət göstərməyəcək: “Yaxınlıqda olan bütün poçt əməkdaşları “Şəbəkə” mərkəzlərində çalışacaqlar. Bakı şəhərində qeydiyyat fərqi olmadan istənilən “Şəbəkə” xidmətinə yaxınlaşıb rabitə və poçt xidmətlərindən yararlanmaq mümkündür. Burada 100-dən çox xidmət mövcuddur”.
U.A.
www.oxu.az
"

"“Apple” ən bahalı “iPhone” modeli üzərində çalışır“FastCompany” şirkətinin mütəxəssisləri güman edirlər ki, növbəti “iPhone” modeli keçmiş modellərdən baha olacaq.
Oxu.Az Technote.az-a istinadən xəbər verir ki, onun təxmini qiyməti 1000 dollar hesablanıb.
“Apple”a yaxın olan mənbələrin verdikləri məlumata görə, yeni çıxacaq “iPhone” inqilabi dizaynı və ucuz olmayan komponentləri özündə birləşdirəcək. 
Qiymət fərqi ən çox 5,8 inç OLED ekranlı “iPhone” modelində hiss olunacaq. Belə ki, ənənəvi LCD ekran yerinə OLED növündən istifadə smartfonun qiymətini qaldıracaq. 
Bundan başqa, qiymət göstəricisinin artımına naqilsiz şarj xüsusiyyəti də təsir edəcək.
Qeyd etmək lazımdır ki, şirkətin ən bahalı smartfonun adı “iPhone X” kimi qələmə verilir. Onun 4,7 inç iPhone 8 və 5,5 inç “iPhone 8 Plus” modelləri ilə bir vaxtda satışa çıxarılması gözlənilir. 
Həmçinin bir çox məlumatlara əsasən, “iPhone X”-də 3D sensor texnologiyası olacaq. Həmin texnologiya vasitəsilə smartfon istifadəçini üz cizgilərinə görə tanıya biləcək. Smartfonun korpusunun isə şüşədən olacağı güman edilir.
U.A.
www.oxu.az
"

"Azərbaycanda SIM-kartların satış yeri açıqlandı – FOTO“Azərpoçt” MMC mobil rabitə operatorlarının SIM-kartlarının satışı ilə məşğul olacaq.
Oxu.Az Trend-ə istinadən xəbər verir ki, bunu jurnalistlərə “Şəbəkə” mərkəzinin əlaqələndiricisi Ceyhun Əliyev deyib.
Onun sözlərinə görə, mobil nömrələr “Şəbəkə” mərkəzlərində satılacaq və hazırda satışın təşkili məqsədilə mobil operatorlarla danışıqlar aparılır.
Qeyd edək ki, yeni “Şəbəkə” mərkəzi 1 saylı poçt filialının nəzdində yaradılıb və “bir pəncərə” sistemi ilə fəaliyyət göstərəcək.
Mərkəzdə vətəndaşlara poçt və maliyyə məsələləri, stasionar telefonun qoşulması, telefon nömrəsinin başqa ada keçirilməsi, aviabiletlərin alınması və digər məsələlərlə bağlı xidmətlər göstəriləcək.























U.A.
www.oxu.az
"

"Bakıda bəzi mobil telefonların qiyməti ucuzlaşıb – FOTOBakıda bəzi mobil telefonların qiyməti ucuzlaşıb. Ötən il qiymətləri kəlləçarxa çıxan telefonlar hazırda nisbətən ucuz qiymətə müştərilərə təklif olunur.
Oxu.Az Azvision.az-a istinadən xəbər verir ki, telefon satışı ilə məşğul olan İsmayıl Əhmədov bildirib ki, “Samsung” və “iPhone” markalı telefonların qiyməti daha çox ucuzlaşıb.
Satıcının sözlərinə görə, son günlər telefon bazarında qiymətlər hiss ediləcək dərəcədə aşağı düşüb. Belə ki, “iPhone” modelləri 50-100 manat endirimlə satışa çıxarılıb.
“Samsung”un ən çox üstünlük verilən “J” versiyası 450-580 AZN-ə alıcılara təklif olunur. Digər modellərdə də qiymətlərin dəyişdiyi bildirilir.
“Samsung”un müxtəlif modellərinə minimum 20-30 manat endirim tətbiq edilib. Nisbətən bahalı telefonların qiymətləri 50 manatadək aşağı salınıb.
Satıcılar hesab edirlər ki, qiymətlərin ucuzlaşması bazarda canlanmaya səbəb olub. Əvvəlki günlərlə müqayisədə alıcılıq qabiliyyəti yüksəlib. 





























U.A.
www.oxu.az
"

"Poçt xidmətindən – YENİLİKYaxın günlərdə “Azərpoçt” MMC Bakıda “Şəbəkə” xidmət mərkəzi açacaq.
Oxu.Az Trend-ə istinadən xəbər verir ki, mərkəz “vahid pəncərə” sistemi ilə fəaliyyət göstərəcək.
Mərkəzdə vətəndaşlara poçt və maliyyə məsələləri, stasionar telefonun qoşulması, telefon nömrəsinin addan ada keçirilməsi, aviabiletlərin alınması və digər məsələlərlə bağlı xidmətlər göstəriləcək. Bu ilin ilk yarısınadək Bakıda beş “Şəbəkə” mərkəzinin açılması planlaşdırılır.
A.M.
www.oxu.az
"

"Elektronika bazarında ZƏLZƏLƏ yaradacaq qiymət və şərtlərdən bir kliklə faydalanın!Ötən ilin 15 dekabrından etibarən müştərilərə “Qiymətlərdə aşkar fərq” şüarı ilə xidmət göstərməyə başlayan galaxy.az elektron mağazası iki aylıq fəaliyyətini bir sıra uğurlarla nəticələndirib. Elektron mağazada məişət texnikası və elektronika üzrə 500-dən artıq çeşid təklif olunmaqdadır.
İstifadəyə verildiyi gündən minlərlə istifadəçi internet mağazanı ziyarət edib, 1500-dən artıq istifadəçi isə qeydiyyatdan keçərək şəxsi kabinetini yaradıb.
Galaxy.az-da təqdim olunan eksklüziv “Kampaniyalar” bölməsində təklif olunan məişət texnikası məhsullarını topdansatış qiymətlərilə 60-dan çox istifadəçi tərəfindən əldə edilib.
30-dan artıq istifadəçi isə məhsul bölümlərindəki əyləncəli oyunlarda “bəxtlərini sınayaraq”   smartfon, televizor, soyuducu, paltaryuyan maşın, xırda məişət texnikası və digər dəyərli hədiyyələr qazanıblar.
Bu hələ son deyil! Belə ki Galaxy.az komandası yaz mövsümü üçün hədiyyəli qeydiyyat kampaniyasını, həmçinin yeni – daha əlverişli şərtlərlə zənginləşdirilmiş “Kampaniyalar” bölümünü istifadəçilərin ixtiyarına verməyi planlaşdırır.
Bütün bunlardan vaxtında xəbər tutmaq üçün https://www.facebook.com/ATLgalaxystore/ səhifəsində yenilikləri izləməyi unutmayın. 
Galaxy.az bu layihəni dəstəkləyən və elektron mağazada alış-veriş edən hər kəsə təşəkkürünü bildirir.
Bu il də Galaxy.az komandası hər kəsi evi üçün daha da əlverişli şərtlərlə məişət texnikası və elektronikasını təklif etməkdə davam edəcək. 
Galaxy.az yeni internet mağazası ilə qiymətlərdə aşkar fərq sizə də nəsib olsun! 
https://www.youtube.com/watch?v=IR6stb3EX5E
U.A.
www.oxu.az
"

"2016-cı ilin ən çox oğurlanan parolları – SİYAHI İnternetdə olan hesablarınızı qorumağın əsasını düzgün parollardan istifadə etməyiniz təşkil edir. Dünyada bir çox insan parol təyin edərkən daha yaddaqalan olması üçün sadə parollardan istifadə edir. Belə olan halda isə hakerlərin işi daha da asanlaşır.
Oxu.Az Webtekno.com-a istinadən 2016-cı ilin ən çox oğurlanan 20 parolunu təqdim edir. 

123456
123456789
qwerty
12345678
111111
1234567890
1234567
123123
987654321
123321
666666
7777777
1q2w3e4r
654321
555555
google
1q2w3e4r5t
123qwe
zxcvbnm
1q2w3e

İsmayıl Nur
www.oxu.az
 
"

"Çində robot insanları məğlub edibÇində keçirilmiş “Yizhan Daodi” bilik yarışmasında “Wangzai” adlanan süni intellektli robot insanları məğlub edib.
Oxu.Az AZƏRTAC-a istinadla xəbər verir ki, “Wangzai” yarışda geniş məlumat toplamaq qabiliyyəti və insanların sifətlərini təqlidetmə bacarığı ilə tamaşaçıların diqqətini çəkə bilib. Verilən sualları qavrayaraq dərhal cavablandıran robot Harvard Universitetinin məzunu da daxil olmaqla bütün rəqiblərini geridə qoyub.
“Wangzai”ni inkişaf etdirən “Sogou” texnologiya firmasının təmsilçiləri vurğulayıblar ki, müstəqil analizetmə, sürətli qavrama və reaksiyavermə xüsusiyyətlərinə malik olan robotun sualları cavablandırması millisaniyələrlə ölçülür.
A.S.
www.oxu.az
 
"

"“WhatsApp” statusları ilə bağlı yenilik gözlənilirDünyanın məşhur mesajlaşma şəbəkəsi “WhatsApp”a bezdirici özəllik gəlir.
Oxu.Az Milli.az-a istinadən xəbər verir ki, “WABetaInfo”nun “Twitter”də yaydığı məlumata əsasən, yenilik “WhatsApp” statusları ilə bağlıdır. 
Belə ki, yeni özəlliyə əsasən, artıq favoritlər siyahısında olan şəxs statusunu dəyişərsə, qarşı tərəfə bu barədə bildiriş göndəriləcək. 
Bu funksiya “Facebook”dakı “closeup friends notification” ilə oxşarlıq təşkil edəcək.

Yenilik əksəriyyət üçün maraqlı gəlsə də, ümumilikdə götürsək, bezdirici olacaq. Bunun nə zaman tətbiq ediləcəyi bəlli deyil.
U.A.
www.oxu.az
"

"Galaxy A seriyasının fərqləndirici cəhətlərini özündə əks etdirən yeni telefonSəbrsizliklə gözlənilən yeni Galaxy A seriyası artıq Bakıda satışa buraxılıb. İnanılmaz dərəcədə sevimli və cəlb edici reklam çarxı ilə bir vaxtda işıq üzü görən bu smartfonlar, öz nəzərə çarpan xüsusiyyətləri ilə, sözsüz ki, tezliklə paytaxt sakinlərinin favoritinə çevriləcək.
Yeni seriyanın təmsilçiləri Galaxy A3, A5, və A7 maksimal dəqiqliyə və real görüntüyə malik olan, fərqli diaqonallı Super AMOLED ekranı ilə təchiz olunmuşdur. Buda öz növbəsində, sizə uyğun olan cihazı seçmək imkanı yaradır.
Ən maraqlısı odur ki, seriyanın bütün modellərinin IP68 standartına uyğun, su və toz keçirməzliyinə malik olmasına baxmayaraq, barmaq izi skaneri ilə də təchiz edilmişdir.
Samsung Galaxy A5, yüksək məhsuldarlığın və qüsursuz dizaynın mükəmməl birləşməsidir. Öz 8 nüvəli prosessoru və iki ədəd 16 meqapiksellik kamerası ilə, smartfon tezliklə istifadəçilərin sevimlisinə çevriləcək. Galaxy A5-in 16 meqapiksellikön kamerası isə xüsusi diqqətə layiqdir, məhz burada heç bir selfi həvəskarı biganə qala bilməyəcək!
Əla keyfiyyətli və göz oxşayan dizayna malik, yeni və güclü Galaxy A5, premium və funksionallığı sərfəli edir.
Yeni “A” seriyası artıq Baku Electronics, İrşad Telekom, Kontakt Home, Maxi.az və Soliton mağazalar şəbəkəsində təqdim olunmuşdur.



A.M.
www.oxu.az
"

"AzTU-nun fərqlənən tələbələri “Nar” tərəfindən mükafatlandırıldı “Nar” özünün korporativ sosial məsuliyyət (KSM) strategiyası çərçivəsində Azərbaycan Texniki Universiteti (AzTU) ilə əməkdaşlıq əlaqələrini uğurla davam etdirir.
Ötən il Azərbaycan Texniki Universitetində xüsusi avadanlıqlarla təchiz edilmiş “Nar” laboratoriyasının açılışını etmiş və layihə çərçivəsində tədris müəssisəsində müxtəlif maarifləndirici tədbirlər keçirmiş mobil operator AzTU ilə olan əlaqələrini müxtəlif istiqamətlərdə inkişaf etdirir. 
7 fevral 2017-ci il tarixdə AzTU-da təşkil edilən növbəti tədbirdə 2016-2017-ci dərs ilinin ilk tədris semestrində Radiotexnika və rabitə fakültəsinin elektronika, telekommunikasiya və radiotexnika mühəndisliyi ixtisası üzrə təhsil alan və ən yaxşı nəticələri göstərən tələbələrinin mükafatlandırılması mərasimi keçirildi.
Qış imtahan sessiyasında göstərdikləri yüksək nəticələrə uyğun olaraq, 1-ci, 2-ci və 3-cü yerləri tutmuş tələbələr – Məmmədaslan Quliyev, Xəyalə Həsənli və Günay Abbasova mobil operatordan dəyərli hədiyyələr qazandılar.  
Təhsil və maariflənmənin inkişafına xüsusi önəm verən “Nar”ın bu təşəbbüsü tələbələrə dərslərində daha uğurlu olmaları üçün əlavə stimul verir. Mobil operatorun KSM strategiyası çərçivəsində artıq hər semestrdə ən yaxşı nəticələri göstərmiş 3 AzTU tələbəsi “Nar” tərəfindən xüsusi hədiyyələrlə təltif edilir.
Xatırladaq ki, Azərbaycan Texniki Universiteti ilə imzalanmış tərəfdaşlıq müqaviləsi çərçivəsində universitetdə “Nar” GSM laboratoriyası yaradılmış, tələbələr GSM sahəsi üzrə müxtəlif nəzəri biliklər və təcrübə əldə etmək fürsəti qazanmışlar. “Nar”ın müasir telekommunikasiya avadanlığının quraşdırıldığı xüsusi laboratoriyada peşəkar texniki işçi heyəti tərəfindən tələbələr üçün təlim və seminarlar keçirilir.
Proqram çərçivəsində praktiki biliklərini inkişaf etdirən bir qrup gənc ixtisaslı kadr kimi yetişmək üçün mobil operatorda ilk addımlarını atmışdır. Universitetdəki laboratoriyanın təchizatı və tələbələr üçün nəzərdə tutulmuş təcrübə proqramı “Nar”ın gənclər və təhsilə yönəlmiş KSM strategiyası çərçivəsində həyata keçirilir.
“Nar” KSM strategiyası haqqında daha ətraflı məlumatı nar.az saytından öyrənmək olar.  











U.A.
www.oxu.az
"

"“Apple” 89 minə yaxın “iPhone 6s” smartfonunu geri çağırdı“Apple” şirkəti Birləşmiş Ərəb Əmirliyindən (BƏƏ) 88 min 700 ədəd “iPhone 6s” smartfonunu geri çağırıb.
Oxu.Az Technote.az-a istinadən xəbər verir ki, bunun səbəbi isə sözügedən model telefonlardakı batareyalarda olan nasazlıqdır. 
Nəticədə, həmin nasazlıq smartfonların funksionallığına mane olur. Şirkət artıq BƏƏ-nin İqtisadi Nazirliyinə məktub göndərib. 
Məktubda şirkət yaranmış problemin məğzini və “iPhone 6s” istifadəçilərinə smartfon tərəfdən heç bir təhlükənin olmadığını qeyd edib. 
Sözügedən problem isə ondan ibarətdir ki, batareyanın enerji ehtiyatı 50-60%-ə düşəndən sonra smartfon avtomatik olaraq sönür.
Bu problem 2015-ci ilin sentyabrından oktyabrına kimi Çində istehsal olunmuş “iPhone 6s” modellərində rast gəlinir. Həmin vaxt intervalında neçə ədəd smartfonun istehsal olunduğu isə məlum deyil. Lakin göstəricinin 89 minə yaxın olduğu dəqiqdir. 
Qeyd etmək lazımdır ki, şirkət sözügedən problemi keçən ilin noyabrında öyrənmişdi. Həmin vaxtda şirkət nasaz olan batareyaların pulsuz dəyişilməsi proqramını istifadəyə vermişdi.
U.A.
www.oxu.az
"

"Azərbaycanda məscidlərin elektron axtarış xəritəsi hazırlandı – FOTO“GoMap” Qafqaz Müsəlmanları İdarəsinin (QMİ) saytı üçün Azərbaycan məscidlərinin axtarış xəritəsini təqdim edib.
Oxu.Az Report-a istinadən xəbər verir ki, QMİ-nin təqdim etdiyi siyahı üzrə GoMap.az layihəsi tərəfindən hazırlanmış axtarış xəritəsi ölkədə rəsmi qeydiyyatda olan və hazırda fəaliyyət göstərən məscidlərin dəqiq ünvanları haqda məlumat verir.
İnteraktiv axtarış xəritəsini açmaq üçün QMİ-nin rəsmi internet saytının (www.qafqazislam.com) “Məscidlər” bölməsinə daxil olmaq tələb olunur.
Xəritədən istifadə etməklə istənilən məscidə tərəf hərəkət edən marşrut nömrələrini, habelə yaxındakı ictimai nəqliyyat dayanacaqları haqda məlumat əldə etmək olar.
Mobil istifadəçilər xəritəni açmaq üçün m.gomap.az/qafqazislam keçidindən yararlana bilərlər. 
Hazırda bu keçid “Android” və “iOS” əməliyyat sistemlərini dəstəkləyən smartfonlar üçün nəzərdə tutulub. GoMap.az portalından verilən xəbərə görə, bir neçə ay içində mobil istifadəçilər xəritəni birbaşa QMİ-nin rəsmi saytından aça biləcəklər və xəritə “Android” və “iOS” ilə yanaşı, “Windows” əməliyyat sistemlərini də dəstəkləyəcək.



U.A.
www.oxu.az
"

"“Nar” sərfəli rominq kampaniyasını təqdim edir“Nar” sərfəli rominq kampaniyasını təqdim edir.
Şirkətdən Oxu.Az-a verilən məlumata görə, “Şərq” kampaniyası daxilində təqdim olunan rominq paketlərindən yararlanmaqla “Nar” abunəçiləri Birləşmiş Ərəb Əmirliklərində olduqları zaman davamlı ünsiyyətdə qalmaq və rominq xərcləri barədə düşünməmək imkanı əldə edirlər.
“Şərq-5” paketinə həm gələn zənglər üçün 5 dəqiqə, həm də çıxan zənglər üçün 5 dəqiqə və 500 MB internet trafiki daxildir. Paketin istifadə müddəti sifariş günündən etibarən 3 gündür. Gələn/çıxan dəqiqələr və internet trafik paketin istifadə müddəti başa çatmamış bitərsə, hesablamanın aparılma qaydası belədir: çıxan zənglərin dəqiqəsi – 1,50 AZN, gələn zənglərin dəqiqəsi – 0,25 AZN, 1 MB internet trafikin qiyməti – 1,50 AZN.
“Şərq-15” paketinə həm gələn zənglər üçün 15 dəqiqə, həm də çıxan zənglər üçün 15 dəqiqə və 1500 MB internet trafiki daxildir. Paketin istifadə müddəti sifariş günündən etibarən 30 gündür. Gələn/çıxan dəqiqələr və internet trafik paketin istifadə müddəti başa çatmamış bitərsə, hesablamanın aparılma qaydası belədir: çıxan zənglərin dəqiqəsi – 1,50 AZN, gələn zənglərin dəqiqəsi – 0,25 AZN, 1 MB internet trafikin qiyməti – 1,50 AZN.
“Şərq” paketlərindən birini hələ Azərbaycanda ikən və ya Birləşmiş Ərəb Əmirliklərinə çatmamışdan öncə də sifariş etmək mümkündür. “Şərq-5” paketinə qoşulmaq üçün +105 yazıb 777 qısa nömrəsinə SMS göndərmək və ya telefonun ekranında *777#105#YES kodunu yığmaq, “Şərq-15” paketinin sifarişi üçün isə +115 yazıb 777 qısa nömrəsinə SMS göndərmək və ya telefonun ekranında *777#115#YES kodunu yığmaq kifayətdir.
Qeyd edək ki, abunəçilər rominqdə bir ilk olan bu sərfəli paketdən istədikləri sayda sifariş edə bilərlər. Bu zaman dəqiqə və internet trafikin istifadəsinin öncəliyi sifariş tarixinə əsasən verilir. Təklifdən “DU” mobil operatorunun şəbəkəsinə qoşulan öncədən və sonradan ödənişli bütün “Nar” abunəçiləri yararlana bilərlər.
“Nar” rominq xidməti barədə daha əraflı məlumatı nar.az internet səhifəsindən öyrənmək olar.
E.Ə.
www.oxu.az
"

"“Google” “iPhone” üçün “Chrome” brauzerinə yeni funksiya əlavə edəcək“Google” şirkəti tezliklə “iPhone” smartfonunda işləyən “Chrome” brauzeri üçün yeniləmə çıxaracaq və bundan sonra “QR” kodlarının oxunması funksiyası mümkün olacaq.
Oxu.Az “belta.by” saytına istinadən xəbər verir ki, əvvəllər belə imkan yalnız “Android” istifadəçiləri üçün əlçatan idi.
Yeni funksiyanı aktivləşdirmək üçün istifadəçi barmağını brauzerin ikonkası üzərində saxlamalı və bundan sonra açılan menyudan skaner kodlarını seçməlidir. Funksiyanı aktivləşdirmək üçün daha bir variant axtarış sətrində ""QR"" yığmaqdır.
İstifadəçi “QR” kodu skan etdikdə brauzer onu kod daxilində şifrlənmiş xüsusi istinad üzrə yönləndirəcək. Əgər istifadəçi ştrix kodu skan edirsə, o zaman “Chrome” həmin məhsul haqda qiymət və rəyləri göstərir.
N.O.
www.oxu.az
"

"Telefon üçün məxfi kodlar – SİYAHISmartfon günün əvəzolunmazı hesab olunur. Amma telefondakı hərf və rəqəmlərin müəyyən kombinasiyalarının “məxfi” məlumatları təqdim etdiyini çox az adam bilir. Gündəlik hәyatınızda işinizə yarayacaq bəzi kodları təqdim edirik. Həm vaxt itmir, həm də xərc azalır. 
Oxu.Az xəbər verir ki, məxfi kodları yığmaqla telefonu mütəxəssis yanına aparmadan yönəldə bilərsiniz.
*#*#7780#*#* - Şəkilləriniz, videonuz və musiqiniz olduğu kimi qalır. Şəxsi məlumatlarınıza toxunmadan telefonun sistemini yeni kimi sıfırlayır. Nəticədə telefon tez-tez donmur.

Telefondakı hərf və rəqəmlərin kombinasiyaları işə yarıya bilər.
2767*3855# - Telefonu tam sıfırlayır, hətta kartdakı məlumatları da silir.
*#06# - İstənilən telefonun İMEİ kodunu göstərir.
*#*#7594#*#* - Telefonu açan düyməni uzun sıxdıqda hansı əməliyyatı icra edəcəyini təyin edirsiniz.
*#*#232338#*#* - Wi-Fi adresini göstərir.
*#30# - Zəng vuran şəxsin nömrəsinin müəyyənləşməsi barədə test.
*#43# - Gözləyən zənglər barədə məlumat
Bir çoxlarının bundan xəbəri yoxdur. Bu kodlar telefonun funksionallığını artırır. Əvvəllər mütəxəssislərə lazım olan bu məlumatlar telefona təlabatın artması ilə bütün istifadəçilərə lazımdır. 
Mənbə: Day.az
U.A.
www.oxu.az
"

"“Like” hərisliyi artıb: Onlar etik normaları belə pozmağa hazırdırlarİnsanlar cəmiyyət tərəfindən tanınma axtarışında daha tez-tez sosial şəbəkələrə üz tutmağa başlayıblar. 
Oxu.Az xəbər verir ki, “Kaspersky Lab” şirkəti tərəfindən aparılan araşdırmanın nəticələrinə əsasən, dünyada sorğuda iştirak etmiş respondentlərin 24%-i sosial şəbəkələri həm də özlərinin, uşaqlarının və dostlarının uğurlarını nümayiş etdirmək çıxarmaq üçün istifadə edirlər.
Öz məqsədlərinə çatmaq üçün (çoxlu “like” və şərhlər) onların bəziləri təhlükəsizlik və etik nöqteyi-nəzərdən mübahisə Güclü cinsin nümayəndələri şəxsi gizlilikləri haqqında düşünməyə çox da meylli deyillər: 9% kişi boynuna alıb ki, lazımi qədər “like” toplayacağına təminat verəcəyi təqdirdə çılpaq şəkillərini belə paylaşmağa hazırdırlar.
Qadınlar arasında isə bu göstərici yalnız 5% təşkil edib. Öz açıq-saçıq şəkillərini dostlarıyla bölüşməyə isə 12% kişi və 8% qadın razılaşacağını bildirib.
Sorğuda iştirak etmiş xanımların 9%-i olduqları yer və necə vaxt keçirmələri barədə məlumatları “like” xətrinə şişirdə biləcəklərini deyiblər, kişilər arasında isə bu göstərici 14% təşkil edib.
“Like” hərisliyi sosial şəbəkə istifadəçilərini nəinki etik normaları pozmağa, həm də yaxın dostlarının maraqlarına zidd olan informasiyanı paylaşmağa belə sövq edir.
Kişilərin 13%-i etiraf ediblər ki, yaxınlarının açıq-saçıq paltarlarda şəkillərini dərc edə bilərlər (bu göstərici qadınlarda 6%-dən bir az yuxarı olub). Kişilər qadınlarla müqayisədə ətraflarında olan insanların gizli və ya utandırıcı məlumatlarını açıqlamağa daha çox meyllidirlər: dostlara qarşı bu cür hərəkət edə bilənlər üzrə göstərici 12% (qadınların 6%-i), həmkarlara qarşı müvafiq olaraq 14% və 8%, müdürlərinə qarşı isə 13% və 8% təşkil edib.
Bundan başqa, sorğuda iştirak edən kişilərin 15%-i bildirib ki, dostlarının uyğun olmayan fotolarını paylaşmaq elə də pis hərəkət deyil. Bu fikirlə qadınların 8%-i razılaşıb.
Yaxınların dəstəyi qadınlar və kişilər üçün eyni dərəcədə əhəmiyyətlidir: respondentlərin 29%-i etiraf edib ki, əgər onlara yaxın olan insan postları bəyənib, şərh etmədikdə narahat olmağa başlayırlar.
Bu qeyri-müntəzimlik onunla izah olunur ki, kişilər sosial bəyənməyə daha həssas yanaşırlar – bəylərin 24%-i bildirib ki, az “like” toplama və dostları arasında məşhurluqlarını itirmə qorxuları var. Qadınlarda isə bu göstərici 17% təşkil edib.
“Sosial bəyənilmə axtarışında olanlar hər kəslə bölüşə biləcəkləri və sirr saxlamalı olduqları informasiyanı müəyyənləşdirmə bacarıqlarını itirirlər. Burada şəxsi təhlükəsizliyi təmin etməklə yanaşı, ətrafdakıların şəxsi həyatlarına da hörmət etmək qərəkdir.
Araşdırma göstərdi ki, 58% insan hər kəsin qarşısına çıxarmaq istəmədiyi şəkillərin dostları tərəfindən paylaşıldığını gördükdə narahatlıq hissi keçirilər. Hər birimiz paylaşdığımız informasiyaya xüsusi diqqət yetirməli, özümüzü və yaxınlarımızı kibertəhlükələrdən qorumaq üçün xüsusi həllərdən istifadə etməliyik”, - deyə “Kaspersky Lab” şirkətinin sosial media idarəetməsi üzrə rəhbəri Yevgeni Çereşnev bildirib.
U.A.
www.oxu.az
"

"“WhatsApp” istifadəçilərinə xəbərdarlıq: Yeni fırıldaq növü üzə çıxıb“ESET” şirkəti “WhatsApp” istifadəçilərinə yeni fırıldaq barəsində xəbərdarlıq edib. 
Oxu.Az-ın lent.az-a istinadən məlumatına görə, fırıldaqçılar müxtəlif bəhanələrlə istifadəçilərin şəxsi məlumatlarını toplayırlar. 
Buna bənzər fırıldaqlar daha əvvəllər də baş verib. Ancaq hazırda onlar daha irimiqyaslıdır. 

Antivirus proqramlarının tərtibatında ixtisaslaşan “ESET” şirkətinin nümayəndələri “WhatsApp”da böyük sayda eyni məzmunlu məlumatlar aşkar ediblər.
Fırıldaqçılar internet mağazasının nümayəndələri adı altında gizlənib, sonradan 250 avroya sertifikatın veriləcəyi bəhanəsi ilə müştərilərdən anketi doldurmağı xahiş edirlər. Bundan sonra onlar şəxsi məlumatların təsdiqlənməsini istəyirlər.
Ancaq keçiddən istifadə edən istifadəçi bu mağazanın rəsmi saytına aidiyyəti olmayan sayta keçirir. Qeyd edilir ki, fırıldaqçıların adı altında gizləndikləri “Lidl” brendinə heç bir aidiyyəti yoxdur. Onların sözlərinin doğru olmadığını bilmək üçün səhifənin URL-inə baxmaq kifayətdir.
Bununla belə, bəzi insanlar asan yolla pul qazanmaq eşqi ilə bu yalanın qurbanı olurlar. “ESET” şirkətinin nümayəndələri ehtiyatlı olmağı xahiş edirlər. Çünki bu yalanın tələsinə düşənlərə tez-tez zəng edəcəklər və lazımsız qeydiyyatlar, spam və pullu SMS xidmətləri təqdim edəcəklər.
Qeyd olunur ki, hələlik fırıldaqçılar Almaniya auditoriyası üzərində işləyirlər. Ancaq onlar çərçivələrini genişləndirə bilərlər.
U.A.
www.oxu.az
"

"“Facebook” şəbəkədaxili tanışlıq servisini işə saldı“Facebook”un mobil versiyasında yeni “Discover People” (“İnsanları tap”) bölməsi peyda olub. Həmin bölmə eyni anda bir neçə funksiyanı yerinə yetirir. 
Oxu.Az bu barədə “TechCrunch”a istinadən xəbər verir. 
Bu servisin sayəsində istifadəçi yaxın günlərdə keçirilən konsertə daha kimin getdiyini öyrənə bilər, biznes üzrə həmkarı ilə əlaqə qura bilər və hətta görüşə dəvət edə biləcəyi tərəf-müqabilini tapa bilər. 
Bölmənin aşağı hissəsində istifadəçinin yaşadığı şəhərdə yaşayan və ya onunla bir şirkətdə işləyən istifadəçilərin siyahısı verilir. 
Məlumata görə, funksiya yalnız “Android” və “iOS” üçün işləkdir və funksiyadan hələlik “Facebook”un bütün istifadəçilərinin istifadəetmə imkanı yoxdur. 
U.A.
www.oxu.az
"

"SIM-kartların satışında – YENİ QAYDALARAzərbaycanda SIM-kart satışlarının yeni qaydalarının tətbiq olunması vətəndaşların onlayn rejimdə eyniləşdirilməsini təmin edib.
Oxu.Az xəbər verir ki, bunu Trend-ə ölkənin telekommunikasiya bazarındakı mənbə deyib.
Hökumətin qərarına əsasən, bu ilin fevralın 1-dən SIM-kartların satışı və onların qeydiyyata alınması bütün operatorlar üçün vahid qaydada və mərkəzləşdirilmiş sistemdə həyata keçirilir.
Bundan sonra SIM-kartın satışı zamanı abunəçi haqqında məlumat həm mobil operatorların, həm də Rabitə və Yüksək Texnologiyalar Nazirliyinin Məlumat-Hesablama Mərkəzinə daxil edilir.
Bu, satışları sistemləşdirməyə və bu sahədəki mövcud çatışmazlıqları aradan qaldırmağa imkan verir. Çatışmazlıqlar operatorların abunəçi bazasının fərdi eyniləşdirmə nömrələrinə uyğun olaraq unifikasiyası yolu ilə aradan qaldırılıb.
Bundan başqa, mobil operatorların abunəçiləri üçün müxtəlif dövlət strukturlarından bildirişlər alınması kimi xidmətlərin işə salınması nəzərdə tutulur.
U.A.
www.oxu.az
"

"“Instagram” eyni anda bir neçə şəkilin yerləşdirilməsini sınaqdan keçirir Instagram tezliklə yeni funksiyanı təqdim edə bilər. Bir yazıda bir neçə şəkilin dərc edilməsi funksiyası bütün istifadəçilər üçün əlçatan olacaq. 
Oxu.Az Gazeta-ya istinadən xəbər verir ki, bu barədə The Verge məlumat yayıb. 
Beləliklə, ona qədər şəkil və video seçmək mümkün olacaq.
Oxu.Az xəbər verir ki, istifadəçi ya eyni filtri seçəcək və ya hər bir fotonu ayrılıqda redaktə edəcək. Yazı albom şəklində olacaq, burada hər bir şəkili ayrılıqda bəyənmək mümkün olacaq. 
Bu funksiyadan hələlik yalnız reklamçılar istifadə edə bilirlər, amma tezliklə ondan 600 milyon “Instagram” istifadəçisi yararlana biləcək. 
N.O.
www.oxu.az
"

"Cərimə və rüsumları telefonla da ödəyə biləcəyik“İnnovasiyalar mərkəzi” QSC yaxın vaxtlarda “ASAN Ödəniş” ödəmə sisteminin mobil əlavəsini təqdim edəcək.
Oxu.Az xəbər verir ki, bu barədə Trend-ə mərkəzdən məlumat verilib.
Əlavə vasitəsilə cərimələri, rüsumları, kommunal xidmətləri və digər ödəmələri həyata keçirmək olar.
Bu əlavədən “e-imza”, “ASAN İmza” vasitəsilə, adi qeydiyyatla və ya qeydiyyatsız istifadə etmək olar.
Əlavədə qeydiyyatdan keçmiş istifadəçilər üçün “şəxsi kabinet”, müxtəlif ödəmələr barədə şikayət göndərmək imkanı, “108” çağrı mərkəzi ilə birbaşa əlaqə və digər funksiyalar olacaq.
U.A.
www.oxu.az
"

"Almaniyada “Facebook”a görə “WhatsApp”ı məhkəməyə veriblər Almaniyanın Federal İstehlakçı Hüquqlarının Müdafiəsi İttifaqı (Verbraucherzentrale Bundesverband, VZBV) Berlinin torpaq məhkəməsində “WhatsApp”a qarşı iddia qaldırıb. 
Oxu.Az xəbər verir ki, “Bild” qəzeti iddiaya səbəbin şirkətə məxsus “WhatsApp” messencerinin istifadəçi məlumatlarını yaymasıdır. Belə ki, məlumatlar avtomatik olaraq istifadəçinin “Facebook” hesabı ilə sinxronlaşdırılır. Beləliklə, istifadəçinin telefon nömrəsi, adı, soyadı, doğum tarixi və s. kimi məlumatlarına keçid əldə olunurdu. 
İddiaçıların fikrincə, bu ölkədə qüvvədə olan istehlakçı hüquqlarının qorunmasına dair standartlara ziddir. 
İttifaqdan qeyd ediblər ki, məlumatlar “WhatsApp” istifadəçisinin “Facebook”da hesabının olub-olmamasından asılı olmayaraq ötürülür. 
Hələ keçən ilin sentyabrında “WhatsApp” bir şirkətdən digər şirkətə məxfi məlumatların ötürülməsinin yolverilməz olduğuna dair VZBV-dən xəbərdarlıq almışdı. Bundan başqa, onların fikrincə, bu populyar resursun administrasiyası bütün informasiyanı ləğv etməlidir. 
“Şirkət bizim tövsiyələrə qulaq asmadı və reaksiya vermədi, biz məhkəməyə müraciət etməyə məcbur olduq”, - Federal İstehlakçı Hüquqlarının Müdafiəsi İttifaqından bəyan ediblər.
N.О.
www.oxu.az
"

"Azərbaycanda mobil telefon nömrələrinin satışı dayandırıldıDünəndən etibarən Azərbaycanda mobil telefon nömrələrinin satışı dayandırılıb. 
Oxu.Az Lent.az-a istinadən xəbər verir ki, Bakı və rayonlarda mobil operatorların rəsmi dilerləri, eləcə də digər ticarət obyektlərində nömrə satışı həyata keçirilmir.
“Azercell”, “Bakcell” və “Nar” mağazalarından bildirilib ki, nömrə satışının nə vaxt bərpa ediləcəyi barədə məlumat veriləcək.
Nazirlər Kabinetinin qaydalara dəyişiklik etməsi səbəbindən sistemdə bəzi işlər görülür və yaxın vaxtlarda satışın bərpa ediləcəyi gözlənilir.
U.A.
www.oxu.az
"

"Mobil operatorlarla bağlı qanun qəbul edildi: Dövlət rüsumu 182 dəfə artırıldıBu gün Milli Məclisin iclasında “Dövlət rüsumu haqqında” qanuna dəyişiklik müzakirəyə çıxarılıb.
Oxu.Az APA-ya istinadən xəbər verir ki, qanun layihəsində bəzi dövlət rüsumu tutulmalı olan hərəkətlərə görə dövlət rüsumunun məbləğlərinin artırılması təklif olunur.
Əgər əvvəl dərman vasitələrinin topdansatışı üzrə 2250 manat dövlət rüsumu alınırdısa, layihədə bu məbləğ artırılaraq 20000 manat təşkil edir. Dəyişikliyə əsasən, ümumi təhsil müəssisələrinə (liseylər və gimnaziyalar daxil olmaqla) lisenziyanın verilməsi üçün dövlət rüsumunun məbləği 5 dəfə artırılaraq 10000 manata çatdırılması da təklif edilir.
Bundan başqa, ali təhsil müəssisələri və ali dini təhsil müəssisələrinin fəaliyyətinə görə dövlət rüsumunun da 5 dəfə artırılaraq hər biri üçün 13750 manat təşkil etməsi məqsədəuyğun sayılır.
Layihədə sellülar (mobil) rabitə xidmətləri (texnoloji standartın adı göstərilməklə) sahəsində sahibkarlıq fəaliyyətinə lisenziyaların verilməsinə görə dövlət rüsumunun 182 dəfə artırılaraq 1 mln. manata qaldırılması nəzərdə tutulub.
Bundan başqa, İP-telefoniya (internet telefoniya) xidmətinə lisenziyanın verilməsinə görə dövlət rüsumunun da 12,5 dəfə artırılaraq 50000 manata çatdırılması nəzərdə tutulur.
Qeyd edək ki, hazırda qüvvədə olan qanuna görə, ümumi təhsil müəssisələrinə (liseylər və gimnaziyalar daxil olmaqla) lisenziyanın verilməsi üçün dövlət rüsumunun məbləği 2000, ali təhsil müəssisələri və ali dini təhsil müəssisələri üçün 2750, sellülar (mobil) rabitə xidmətləri (texnoloji standartın adı göstərilməklə) üçün 5500, İP-telefoniya (internet telefoniya) xidmətinə lisenziyanın verilməsinə görə 4000 manat dövlət rüsumu alınır.
Layihə rüsumların ödənilməsi qaydasında da dəyişikliyi nəzərdə tutur. Belə ki, hazırda dövlət rüsumunun hesablanması və ödənilməsi qaydalarına əsasən, qanunda nəzərdə tutulan xidmətlərə və hüquqi hərəkətlərə görə ödənilən dövlət rüsumunun (“Avtomobil yolları” Məqsədli Büdcə Fondunun mədaxil mənbələrinə aid edilənlərdən başqa) 25%-i (bu qanunun 4.1-1-ci maddəsində nəzərdə tutulmuş hal istisna olmaqla) həmin xidmətləri və hüquqi hərəkətləri həyata keçirən dövlət orqanlarının, habelə dövlət notariat kontorlarının işçilərinin maddi təminatını yaxşılaşdırmaq məqsədilə onların xəzinə hesabına köçürülür, qalan hissəsi isə tam məbləğdə dövlət büdcəsinə ödənilir.
Dəyişiklikdə qanunun 4.1-ci maddəsində “istisna olmaqla” sözlərindən sonra “və ödənilən dövlət rüsumu üzrə 5 min manatdan çox olmamaq şərti ilə” sözləri əlavə edilir. Yəni, həmin xidmətləri və hüquqi hərəkətləri həyata keçirən dövlət orqanlarının xəzinə hesabına köçürülən məbləğ 5 min manatdan artıq olmamalıdır.
Layihə səsverməyə çıxarılaraq qəbul edilib.
Xatırladaq ki, Azərbaycanda lisenziyalar müddətsiz verilir. Buna görə də, yeni dövlət rüsumları bu istiqamətdə indiyədək fəaliyyət göstərən sahibkarlara şamil edilməyəcək. Qanuna təklif edilən dəyişikliklər qəbul olunsa, bu sahələrdə sahibkarlıq fəaliyyəti ilə məşğul olmaq istəyənlərdən dövlət rüsumu yeni qaydalara uyğun alınacaq.
U.A.
www.oxu.az
"

"Deputat: Elektron ticarətdə 18%-lik ƏDV problemlərə yol açacaq “Bu gün Azərbaycanda kənarda maaş, pensiya kartı ilə hər hansı məhsul alınan zaman Azərbaycan bankları tərəfindən elektron ticarət sayılaraq 18% əlavə dəyər vergisi tətbiq edilir. Bu, gələcəkdə problemlərə yol açacaq”. 
Oxu.Az APA-ya istinadən xəbər verir ki, bunu bu gün Milli Məclisin plenar iclasında millət vəkili Musa Quliyev deyib.
Millət vəkili problemin aradan qaldırılması üçün qanunvericiliyə dəyişiklik təklif edib: “Yaxud Maliyyə Bazarlarına Nəzarət Palatası müvafiq normativ aktlara lazımi dəyişikliklər etməlidir ki, insanlar bu problemlə rastlaşmasınlar”.
M.Quliyev deyib ki, artıq ikinci və üçüncü qrup əlillər əmək qabiliyyətli sayılır: “Ancaq bu insanlarla tam sağlam insanların işə götürülməsi məsələsinə yanaşma eyni olmayacaq. Ona görə də əlillər üçün iş kvotası məsələsinə yenidən baxmalıyıq”.
Millət vəkili, Mətbuat Şurasının sədri Əflatun Amaşov isə internet medianın problemlərindən danışıb: “Kimsə domen və hostinq alaraq, internetdə nə istəyir, yazır. Bunlarla əlaqədar məhkəmə müstəvisində addım atmaq çətindir.
Gərək, söz azadlığı çərçivəsini aşmasınlar. Ona görə də internet medianın hüquqi statusunu müəyyənləşdirmək lazımdır. Digər tərəfdən, onlayn mediaya dövlət tərəfindən maliyyə yardımının ayrılması yaxşı olar”.
U.A.
www.oxu.az
"

"“WhatsApp”dan iki möhtəşəm yenilik gözlənilirBundan sonra “WhatsApp” messencerdəki qrup çatlarında olan iştirakçıların olduqları yeri təyin etmək mümkün olacaq. 
Oxu.Az Technot.az-a istinadən xəbər verir ki, bu məlumat “WABetaInfo”nun “Twitter” səhifəsində “WhatsApp” messencerinin yeni funksiyaları adı altında sızdırılıb.
İştirakçıların real zaman ərzində yerlərinin təyin olunması (Live Location Tracking) funksiyası, messencerin həm “Android”, həm də “iOS” versiyalarına əlavə olunacaq. 
Sözügedən funksiya öncə deaktiv vəziyyətdə olsa da, lakin onu ayarlar bölməsindən aktiv hala gətirmək mümkün olacaq. 
İstifadəçilərin yerini təyin etmək funksiyasını 1, 2, 5 dəqiqə və ya bilinməyən vaxta qədər aktiv etmək mümkün olacaq ki, bu isə daha çox funksionaldır.
Belə ki, istifadəçi qrup çatındakı digər istifadəçilərin görüş təyin olunmuş yerdən nə qədər uzaqda olduqlarını öyrənə biləcək.
Sözügedən funksiyadan başqa, həmçinin messencerə, ismarıcların geri çağırılması və redaktə olunması əlavə olunur. 
Hər iki funksiya istifadəçi tərəfindən oxunmayan ismarıclara şamil olunacaq. Geri çağırılma ismarıcı ləğv edir və ismarıcı qəbul edən şəxs onu görmür. 
Redaktə etmək xüsusiyyəti isə ismarıcın mətnini dəyişməyə imkan verəcək. Beləliklə, ismarıcı qəbul edəcək şəxs, redaktə edilmə prosesini görmədən mətnin yenilənmiş versiyasını əldə edəcək.
U.A.
www.oxu.az
"

"“Microsoft Azerbaijan”da da ixtisarlar olacaq? – AÇIQLAMAMəlum olduğu kimi, son dövrlər ABŞ-ın texnologiya nəhəngi “Microsoft” üçün işlər yolunda getmir. Bunun nəticəsidir ki, şirkət 2 minə yaxın adamı işdən çıxarıb, yaxında isə 700 nəfəri işdən azad edəcək.
Oxu.Az Xəbərlər.az-a istinadən xəbər verir ki, bir müddət əvvəl “Microsoft” strategiya dəyişikliyinə uyğun olaraq, təxminən 3 min adamı işindən çıxaracağını açıqlayıb.
“Microsoft”da işdən çıxarılanların əksəriyyəti mobil sektor üzrə işləyənlər olub.
Ekspertlər də düşünür ki, şirkət mobil bazarda gözlədiyi müvəffəqiyyəti əldə edə bilməyib və bu bazardan imtina edib. İndi isə bütün diqqəti “bulud” texnologiyalarına yönəldib.
Maraqlıdır, görəsən, şirkətin yeni strategiya dəyişikliyi regionlardakı fəaliyyətinə də təsir edəcək?

Hazırda şirkətin ölkəmiz üzrə bölməsi “Microsoft Azerbaijan” fəaliyyət göstərir. Bu kütləvi işdən çıxarmaların Azərbaycana da təsiri ola bilərmi?
“Microsoft Azerbaijan” şirkəti əməkdaşlarının sayını azaltmağı və ya strategiyasını dəyişməyi planlaşdırmır. Biz hər zaman olduğu kimi, “bulud” texnologiyaları sahəsində ölkə üçün prioritet sahələri inkişaf etdirməyə, ən son texnoloji yeniliklərə keçidi təmin etməyə davam edəcək və Azərbaycanda innovasiyanın yüksəlişinə dəstək verəcəyik”, - deyə məsələ ilə bağlı cavab olaraq “Microsoft Azerbaijan”dan bildiriblər.
Qeyd edilib ki, şirkətin Milli İnkişaf Planına uyğun olaraq, əsas priotetlər qısamüddətli hədəf kimi iqtisadiyyatın bütün sahələrində xərclərin səmərəliliyinin artırılması, uzunmüddətli hədəf kimi isə innovasiya yönümlü qeyri-neft sektorunun inkişafı, təhsil sisteminin fərdiləşdirilmiş tədris istiqamətində transformasiyasıdır.
U.A.
www.oxu.az
"

"“Facebook” hesablarını USB-açarı ilə müdafiə etmək mümkün olacaq“Google”, “Dropbox” və İT bazarı şirkətlərinin ardınca “Facebook” da hesaba girişi “YubiKey” və digər USB-açarları ilə edib. Belə kartı kompüterin portuna daxil etdikdə o, avtomatik olaraq hesaba, şifrə və ya SMS-dəki şifrəni tələb etməyəcək. 
Oxu.Az bu barədə Vesti.ru-ya istinadən xəbər verir. 
Bununla yanaşı, heç bir əlavə proqram təminatını yükləmək lazım deyil. USB-açar müdafiəsini sosial şəbəkələrdən yükləmək olar. 
Fiziki təhlükəsizlik açarı “Facebook” hesabının güclü müdafiəsini nəzərdə tutur. O, mobil proqramlardan və 2 faktorlu girişdən daha etibarlıdır. Yeganə narahatçılıq – istifadəçi yanında daima açarlıq gəzdirməli olacaq.  
N.O.
www.oxu.az
"

"İmkanlar zamanı! “Golden Byte 2017” çempionatına ərizə qəbulu müddəti uzadıldı! Sizin ideya dünyanı dəyişə bilər, amma “deadline”a çatdırmırsınız? Biz sizə daha çox vaxt veririk! 
“STEP IT Academy Azerbaijan” komandası sizin çoxsaylı xahişlərinizi nəzərə alaraq, beynəlxalq “Golden Byte 2017” çempionatına ərizə qəbulu müddətini uzadır. Siz öz ideyalarınızı fevral ayının 19-a qədər göndərə bilərsiniz. 
Qeyd edək ki, “Golden Byte 2017” aparıcı IT şirkətlərin qarşısında öz layihənizi təqdim etmək üçün inanılmaz bir imkan, digər ölkələrin təmsilçiləri ilə təcrübə mübadiləsi və ən əsası, özünü və öz layihəni obyektiv qiymətləndirmək imkanıdır. 
Bizim iştirakçılar dünyaca tanınmış şirkətlərdən iş təklifi, “start-up” layihələr isə fondlardan və biznes mələklərindən investisiyalar qazanırlar!
Azərbaycanda bizim layihəni Azərbaycan Respublikasının Təhsil Nazirliyi və çoxsaylı şirkətlər dəstəkləyir. Sizin uğurunuzu bizim media tərəfdaşlarımız işıqlandıracaq və qələbəniz xəbərini nəinki bütün ölkə və hətta Azərbaycanın sərhədlərindən kənarda belə biləcəklər! Partnyorlarımıza dəstəkləri üçün dərin təşəkkürümüzü bildiririk!
Məhz sənin ideyan IT dünyasında çevrilişə səbəb ola bilər! Cəsarətli ol, “Golden Byte 2017”

beynəlxalq IT çempionatında iştirak et!
Qeydiyyat və ideyaların qəbulu fevral ayının19-a qədər çempionatın rəsmi səhifəsində

açıqdır - http://goldenbyte.org.
U.A.
www.oxu.az
"

"Elektron poçt ünvanlarına yeni virus göndərilir – XƏBƏRDARLIQElektron poçt istifadəçilərini hədəf alan “SAGE 2.0” adlandırılan yeni ziyanverici aşkarlanıb.
Oxu.Az xəbər verir ki, Elektron Təhlükəsizlik Mərkəzindən APA-ya verilən məlumata görə, bu təhlükə “CryLocker” adlanan ziyanvericinin bir növü hesab olunur.
Ziyanverici elektron poçt ünvanlarına “EMAIL_[random_numbers]_recipient.zip” formasında göndərilir. 
Mesajın mövzu xanasında heç bir başlıq yazılmır və mesaj istifadəçinin spam qutusuna daxil olur. Spam “e-poçt” mesajı aşağıdakı şəkildə görünür:

Belə ki, ZİP formatında olan faylın içərisində “Microsoft Word” sənədləri və “JS” faylları mövcuddur. Bu fayllar ziyanverici skriptlərdən ibarətdir ki, əgər fayl kompüterə endirilərsə və açılarsa, ziyanverici işə düşərək kompüterdəki bütün fayl sənədlərini şifrələyəcək və fayllar “.sage” genişlənməsinə çevriləcək. 
Daha sonra istifadəçiyə bütün növ faylların (audio, video, məlumat bazası, şəkil) şifrələnməsi və bədniyyətlilərin köməyi olmadan onları geri qaytarmağın mümkünsüzlüyü barədə qeyd daxil olur.

Eyni zamanda, şifrələnmiş faylların deşifrə edilməsi üçün lazım olan məbləğin ödənilməsi məqsədilə keçidlər yerləşdirilir: “Lakin qeyd olunan məbləğin ödənilməsindən sonra faylların deşifrə olunmasına təminat verilmədiyindən, bu tələblə razılaşmaq tövsiyə olunmur. 
Hələ ki, şifrələnmiş faylların geri qaytarılması texnikaları müəyyənləşmədiyindən istifadəçilərə “e-poçt” hesablarına naməlum şəxs və ünvandan gələn əlavələri endirməmək və açmamaq tövsiyə olunur.
Eyni zamanda, kompüter istifadəçilərinə tövsiyə edirik ki, mütəmadi olaraq kompüterlərindəki vacib faylların ehtiyat nüsxəsini (backup) çıxarsınlar və bir başqa qurğuda saxlasınlar”.
U.A.
www.oxu.az
"

"Günəş enerjisi ilə işləyən qulaqcıq təqdim olunub“Bluetooth” simsiz rabitə funksiyası ilə təchiz edilən qulaqcıqlar avtonomluq istisna olmaqla simli modellərdən bir sıra üstünlüklərə malikdirlər. Oxşar aksesuarları orta hesabla gündə bir dəfə enerji ilə doldurmaq lazım gəlir. “Sola” startapı bu problemi həll etmək qərarına gələrək eyniadlı qarnitura enerji toplamaq üçün kiçik günəş paneli əlavə edib.
Oxu.Az AZƏRTAC-a istinadən xəbər verir ki, başın arxa hissəsindən taxılan “Sola” qurğusu simsiz qulaqcıqlar üçün adi formada düzəldilib. Layihə müəlliflərinin sözlərinə görə, günəş enerjisi ilə qulaqcığın avtonom iş rejimi 25-30 faiz artır.
Qulaqcığın günəş enerjisi ilə inteqrasiya edilməsinə baxmayaraq çəkisi 57 qram təşkil edir. Qurğuda mikrofon, 200 milliamper/saat tutumlu akkumulyator, USB vasitəsilə enerji toplamaq üçün çıxış, eləcə də küyü azaltma funksiyası quraşdırılıb.
Hazırda “Indiegogo” saytında qurğunun istehsalı üçün vəsait toplanır və artıq gözlənilən 30 min dolların üçdə bir hissəsi yığılıb. İlk əmanətçilər üçün qiyməti 29 dollar olacaq qulaqcığın tədarüklərinə iyulda başlamaq planlaşdırılır.
A.S.
www.oxu.az
"

"“Facebook” öz “Stories” funksiyasını işə salır “Facebook” sosial şəbəkəsi “Instagram Stories”ə analoji olan “tarixçə” işə salır. 
Sınaq buraxılış çərçivəsində “Facebook Stories”ə ilk olaraq İrlandiya sakinlərinin çıxışı olacaq. Funksiyanı “iOS” və “Android” ilə işlətmək mümkün olacaq. Şirkət növbəti aylarda yeniliyin qlobal hal alacağını vəd edib.   
Oxu.Az bu barədə Gazeta.ru-ya istinadən xəbər verir. 
Dizayn nöqteyi-nəzərindən “Facebook” yeni heç nə düşünməyib. İstifadəçilərin yeni “tarixçə”ni görmədikləri halda o, analoji göy rəngə boyanıb, “dairə” ilə işarələnir. 
“Instagram”ın “Snapchat”dan götürdüyü bu funksiya daha öncə “VKontakte”də də olub. 
U.A.
www.oxu.az
"

"İT mütəxəssisləri dünyanın sonuna hazırlaşırSilikon vadisinin İT milyonçuları silah, patron, motosiklet və yeraltı bunkerlər alaraq dünyanın sonuna hazırlaşırlar.
Oxu.Az-ın məlumatına görə, bu barədə “Qafqazinfo” “The Independent”ə istinadən xəbər verir.
“Linkedin” sosial şəbəkəsinin təsisçisi Rid Hoffman hesab edir ki, Kaliforniya varlılarının ən azı yarısı apokalipsisə aktiv hazırlıq aparır.
“Facebook”un eks-rəhbərlərindən olan Antonio Qarsiya Martines də Sakit okean adalarından birində tikdirdiyi evi generator, günəş batareyaları və konservləşdirilmiş qida ilə təchiz edib. Bundan əlavə, evə silah tədarükü də görüb.
Qəzetin məlumatına görə, aparıcı İT mütәxәssislәr daha çox süni zəkadan və onun yarada biləcəyi təhlükədən qorxurlar.
U.A.
www.oxu.az
"

"Bu elektron xidmətlərdən vergi tutulacaq – CƏDVƏLVergi qanunvericiliyinə edilən dəyişikliklərdən irəli gələrək Vergilər Nazirliyi və Azərbaycan Banklar Assosiasiyası arasında vergi tətbiq ediləcək yeni sahələrin müəyyənləşdirilməsi (MCC kodların qruplaşdırılması) ilə bağlı fikir mübadiləsi həyata keçirilib.
Oxu.Az Fins.az-a istinadən xəbər verir ki, nəticədə sözügedən xidmətlərin siyahısı formalaşdırılıb. Bu siyahı 4 əsas qrupda cəmləşdirilir.
Xidmətlər –vergi dərəcəsi: ödəniş üzrə 18%




No


MCC


Kod üzrə adı


Kart Sistemi


Təsvir




1


0763


Agricultural Cooperatives


Visa/MC


Xidmət




2


0780


Horticultural and Landscaping Services


Visa/MC


Xidmət




3


4215


Courier Services—Air and Ground, Freight Forwarders


Visa/MC


Xidmət




4


4813


Key-entry Telecom Merchant providing single local and long-distance phone calls using a central access number in a non-face-to-face environment using key entry


MC


Xidmət




5


4814


Telecommunication Services, including Local and Long Distance Calls, Credit Card Calls, Calls Through Use of Magnetic-Stripe-Reading Telephones, and Fax Services


Visa/MC


Xidmət




6


4816


Computer Network/Information Services


Visa/MC


Xidmət




7


4821


Telegraph Services


Visa/MC


Xidmət




8


4899


Cable, Satellite, and Other Pay Television and Radio Services


Visa/MC


Xidmət




9


5734


Computer Software Stores


Visa/MC


Xidmət




10


5960


Direct Marketing—Insurance Services


Visa/MC


Xidmət




11


5962


Direct Marketing—Travel-Related Arrangement Services


Visa/MC


Xidmət




12


5967


Direct Marketing—Inbound Telemarketing Merchants


Visa/MC


Xidmət




13


6211


Securities—Brokers/Dealers


Visa/MC


Xidmət




14


6300


Insurance Sales, Underwriting, and Premiums


Visa/MC


Xidmət




15


7221


Photographic Studios


Visa/MC


Xidmət




16


7273


Dating Services


Visa/MC


Xidmət




17


7277


Debt, Marriage, Personal—Counseling Service


Visa/MC


Xidmət




18


7278


Buying/Shopping Clubs, Services


Visa/MC


Xidmət




19


7311


Advertising Services


Visa/MC


Xidmət




20


7321


Consumer Credit Reporting Agencies


Visa/MC


Xidmət




21


7333


Commercial Art, Graphics, Photography


Visa/MC


Xidmət




22


7339


Stenographic and Secretarial Support Services


Visa/MC


Xidmət




23


7361


Employment Agencies, Temporary Help Services


Visa/MC


Xidmət




24


7372


Computer Programming, Data Processing, and Integrated Systems Design Services


Visa/MC


Xidmət




25


7375


Information Retrieval Services


Visa/MC


Xidmət




26


7392


Consulting, Management, and Public Relations Services


Visa/MC


Xidmət




27


7395


Photo Developing, Photofinishing Laboratories


Visa/MC


Xidmət




28


8111


Attorneys, Legal Services


Visa/MC


Xidmət




29


8398


Organizations, Charitable and Social Service


Visa/MC


Xidmət




30


8675


Automobile Associations


Visa/MC


Xidmət




31


8699


Membership Organizations (Not Elsewhere Classified)


Visa/MC


Xidmət




32


8911


Architectural, Engineering, and Surveying Services


Visa/MC


Xidmət




33


8931


Accounting, Auditing, and Bookkeeping Services


Visa/MC


Xidmət




34


9402


Postal Services—Government Only


Visa/MC


Xidmət




Son məhsulu elektron mal kimi qiymətləndirilən xidmətlər – vergi dərəcəsi: ödəniş üzrə 18%

Mərc oyunları, lotereyalar və digər müsabiqələr – vergi dərəcəsi: ödəniş üzrə 18%, uduş üzrə 10%




No


MCC


Kod üzrə adı


Visa/MC


Təsvir




39


7800


Government Owned Lottery (US Region Only)


Visa/MC


Lotereya




40


7801


Internet Gambling (US Region Only)


Visa/MC


Mərc oyunları




41


7802


Government Licensed Horse/Dog Racing (US Region Only)


Visa/MC


Mərc oyunları




42


7995


Betting, including Lottery Tickets, Casino Gaming Chips, Off-Track Betting, and Wagers at Race Tracks


Visa/MC


Mərc oyunları




43


9406


Government-owned Lottery (Specific Countries)


Visa/MC


Lotereya




44


9754


Gambling—Horse Racing, Dog Racing


Visa/MC


Mərc oyunları




Pul kisəsi xidməti – vergi dərəcəsi:  pul kisəsi ilə bağlı xidmətlər və vəsaitlərin göndərilməsi üzrə 10%




No


MCC


Kod üzrə adı


Visa/MC


Təsvir




45


6051


Quasi Cash—Merchant


Visa


Pul kisəsi




46


6540


Quasi Cash—Merchant


MC


Pul kisəsi




Bu siyahıya yerində göstərilən xidmətlər aid edilməyib: məsələn, nəqliyyat xidməti, bərbərxana xidməti və s. Həmçinin son məhsulu mal kimi qiymətləndirilən şirkətlərə ödəniş edildiyi zaman da sözügedən vergi tətbiq edilməyəcək.
U.A.
www.oxu.az
"

"Dünyada ən ucuz internet hansı ölkədədir? – REYTİNQİran ən ucuz internetə malik ölkələrin ilk üçlüyünə daxil olub. 
Oxu.Az-ın məlumatına görə, Lent.az “rueconomics.ru” saytına istinadən xəbər verir ki, bu barədə “Content Review” analitik şirkətinin hesabatında deyilir.
Məlumata görə, ən ucuz mobil internetin olduğu ölkələrin reytinq siyahısında ikinci yerdə Rusiya, üçüncü yerdə isə Polşa qərarlaşıb. 
Reytinqə başçılıq edən İranda isə 1 GB internetin qiyməti 40 qəpik təşkil edir. Bu yaxınlarda ölkədə bu xidmətin qiyməti 13 faiz aşağı salınıb. Rusiyada 1 GB internetin qiyməti 3 manat 65 qəpik, Polşada bundan bir az bahadır.
Reytinq tərtib olunarkən mütəxəssislər 1 GB internet həcminin ötürülmə qiymətini nəzərə alıblar. Bu reytinqin antilideri Böyük Britaniyadır. Burada 1 GB internetin ötürülməsi 34 manat 66 qəpiyə başa gəlir.
U.A.
www.oxu.az
"

"“Instagram”da Azərbaycan üçün canlı yayım xüsusiyyəti aktiv olduArtıq bir müddətdir “Instagram”da canlı yayım xüsusiyyəti əlavə edilib. Lakin yavaş-yavaş bütün dünya üçün aktiv edilən bu funksiya bu günə qədər ölkəmizdə işləmirdi.
Oxu.Az xəbər verir ki, dünəndən etibarən azərbaycanlı istifadəçilər də “Instagram”da canlı yayımlar edə biləcəklər. Bunun üçün istifadəçilər ən son “Instagram” yenilənməsini yükləməli və “stories” bölməsindən canlı yayım verməlidirlər.
Canlı yayımlar “hekayələr” bölməsində izləyicilərinizə göstəriləcək və canlı yayım başladarkən onlara bildiriş mesajı gedəcəkdir. Eyni zamanda “kəşf et” bölməsində də izləmədiyiniz fərqli istifadəçilərin başlatdıqları canlı yayımları görə bilərsiniz. 
Yeni xüsusiyyət, eynilə “stories”də edilən video paylaşımlar kimi, istifadəçinin videoları qeyd etməsinə imkan tanıyır, ancaq canlı yayım edilir. Videonun üzərində kiçik bir “Live/Canlı” ifadəsi yer alır.
Mənbə: technote.az
U.A.
www.oxu.az
"

"“WhatsApp” üç yeni funksiyanı istifadəyə verib“WhatsApp” internet messenceri yenilənmə nəticəsində üç yeni funksiya əldə edib. 
Oxu.Az Lent.az-a istinadən xəbər verir ki, əlavədə offlayn rejim yaradılıb. Bu, funksiya hətta mobil cihaz istifadəçisi internetə qoşulmadığı halda mətn məlumatı yığmağa imkan verəcək.
Təbii ki, məlumatı göndərmək mümkün olmayacaq. Ancaq onlar yaddaşda qalacaq, xüsusi növbəyə düzüləcək və internetə qoşulmanı gözləyəcək. Bununla belə, göndərilməmiş məlumatlar xüsusi piktoqramla (saatla) qeyd ediləcək. Göndərilmiş məlumatlar isə həmişəki işarə ilə qeyd edilir.
“WhatsApp” messencerinin yeni funksiyalarından biri də eyni anda göndərilməsi mümkün olan foto və video faylların həcminin genişləndirilməsidir. Bu funksiya müxtəlif multimedia elementlərinin genişləndiyi bir dövrdə xüsusilə aktualdır. 
Üstəlik, “WhatsApp”da əlavə saxlancı idarə etmək üçün xüsusi interfeys də mövcuddur. Bundan istifadə etmək üçün proqramın seçimlərində olan müvafiq bəndi seçmək lazım gələcək.
Messencerin yeni versiyasından artıq iOS və “Android” əməliyyat sistemlərindən olan əlavələrdə istifadə etmək mümkündür.
U.A.
www.oxu.az
"

"Azərbaycanın rabitə xidmətləri bazarı artıbAzərbaycanda informasiya və rabitə müəssisələri tərəfindən 2016-cı il ərzində hüquqi və fiziki şəxslərə göstərilən 1 599,6 mln. manatlıq xidmətlərin 72,4%-i əhali sektoruna aid olub.
Dövlət Statistika Komitəsindən Oxu.Az-a bildirilib ki, 2015-ci illə müqayisədə 2016-cı ildə informasiya və rabitə xidmətlərinin ümumi dəyəri 4,5% artıb.
Bu sahədə əldə edilən gəlirin 80,5%-i qeyri-dövlət sektorunun payına düşüb.
U.A.
www.oxu.az
"

" “Yahoo” şəxsi məlumatları yayıb? ABŞ dövlət orqanları istifadəçilərə aid şəxsi məlumatların yayılması ilə əlaqədar 2 faktla bağlı “Yahoo” barədə təhqiqat aparır.
Oxu.Az-ın məlumatına görə, Lent.az “The Wall Street Journal” nəşrinə istinadən xəbər verir ki, təhqiqatı aparan ABŞ-ın Qiymətli kağızlar və birjalar üzrə Federal Komissiyası ötən ilin dekabrında “Yahoo”dan müvafiq sənədlər tələb edib. 
Komissiya şirkətin qanunazidd hərəkət edib-etmədiyini müəyyənləşdirmək istəyir. Komissiya hesab edir ki, şirkət məlumatların internetə sızması və kibertəhlükəsizlik sahəsində problemlə bağlı dərhal sərmayədarları xəbərdar etməli idi.   
Təhqiqat 2014-cü ildə 500 milyon istifadəçinin şəxsi məlumatlarının hakerlər tərəfindən ələ keçirilməsi ilə bağlıdır. Lakin şirkət bu barədə informasiyanı 2016-cı ilin sentyabrında açıqlayıb. 
“Yahoo” bu faktı 2 il gizlətməsinin səbəbini izah etməyib. Daha bir analoji hadisə 2013-cü ildə baş verib və təxminən 1 milyard istifadəçiyə aid məlumatlar internetə sızıb.
Qeyd edək ki, “Yahoo”u 4,83 milyard dollara satın almaq üçün razılaşan “Verizon”un istifadəçi bilgilərinin irimiqyaslı sızıntısı ilə əlaqədar sövdələşmədən vaz keçə biləcəyi barədə xəbər yayılıb. 
U.A.
www.oxu.az
"

"“Microsoft”da kütləvi ixtisarlar davam edirABŞ-ın texnologiya nəhəngi “Microsoft” kütləvi şəkildə işçilərin ixtisarına başlayıb. 
Oxu.Az Technote.az-a istinadən xəbər verir ki, daha 700 nəfər növbəti həftədən etibarən işsiz qalacaq. 
Daha əvvəl şirkət bəyan etmişdi ki, “Microsoft” strategiya dəyişikliyi səbəbindən təxminən 3000 nəfərin işinə son verəcək. Şirkətin bu istiqamətdə atdığı addımlardan biri də məhz 700 nəfərin işdən çıxarılması olacaq. 
Qeyd edək ki, son olaraq şirkətdən 2000 nəfər ixtisara düşüb və “Microsoft”un belə bir addımı atmasına səbəb isə maliyyə çətinliyi göstərilir. 
U.A.
www.oxu.az
"

"“Apple” gələcək “iPhone” modellərində bu vacib funksiyadan imtina edəcək“Gələcək “iPhone” modellərində barmaq izi skanı olmayacaq”.
Oxu.Az-ın məlumatına görə, “Technote.az”ın “Apple Insider”ə istinadən xəbər verir ki, bu bəyanatı “KGI Securities” şirkətinin analitiki Ming-Chi Kuo səsləndirib. 
Onun sözlərinə görə, istifadəçinin identifikasiyasını həyata keçirən vacib funksiyanı, üzün iki səviyyəli identifikasiyası əvəz edəcək. 
Kuo güman edir ki, “Apple” hal-hazırda birbaşa ekrana inteqrasiya olunan ultrasəs ötürücülərinin istehsalçıları ilə danışıqlar aparır. 
Bundan başqa, “iPhone 8” modelində istifadəçinin üzünün identifikasiyası texnologiyasının da olacağı gözlənilir. Bu üsul ilə sistem, kameradakı görüntünü, smartfonun yaddaşındakı istifadəçinin fotoları ilə müqayisə edəcək. 
Əgər istifadəçinin üz xüsusiyyətləri onun fotoları ilə uyğun gələrsə, onda “iPhone” avtomatik olaraq blockdan çıxacaq. Sözügedən üsul, istifadəçinin smartfonunu, barmaq izi skanına nisbətən daha toxunulmaz edir.
Qeyd edək ki, bu mütəxəssis “Apple” ilə bağlı proqnozlarında çox nadir hallarda yanılır. 
Xatırladaq ki, barmaq izi skanı ilk dəfə 2013-cü il “iPhone” modelində reallaşdırılmışdı. 
Sözügedən texnologiyanın birinci nəsli, “iPhone 5s”, “iPhone 6”, “iPhone 6 Plus” və “iPhone SE” modellərində var. “IPhone 6s”, “iPhone 6s Plus”, “iPhone 7” və “iPhone 7 Plus” modelləri isə texnologiyanın ikinci nəsli ilə təchiz olunublar. 
“AuthenTec” şirkətinin istehsalı olan bu ötürücülər, barmaq izini, 500 ppi-da skanını həyata keçirirlər.
U.A.
www.oxu.az
"

"Azərbaycanda sosial şəbəkələrin fəaliyyəti qanunla tənzimlənməlidirmi?“Hazırda Azərbaycan interneti və Kütləvi İnformasiya Vasitəsi (KİV) hüquqi cəhətdən bərabərləşdirilib. Belə ki, mövcud Kütləvi İnformasiya Vasitəsi haqqında qanunda internet KİV-in bir qolu kimi qəbul edilib. 
Burdan isə belə nəticəyə gəlmək olar ki, KİV-də tənzimləmələr ilə bağlı yetərincə müddəalar var və onu internetə də şamil etmək olar”.
Bu sözləri Oxu.Az-a açıqlamasında Azərbaycan İnternet Formunun prezidenti Osman Gündüz ölkədə internet, bloggerlik fəaliyyətinin tənzimlənməsinə dair əlavə qanunun qəbulu məsələsini şərh edərkən deyib.  
Onun sözlərinə görə, hazırda internetdə bəzi hüquq pozuntuları ilə bağlı işlər olub ki, onlar bu gün məhkəmənin predmetidir. 
O.Gündüzün qeyd edib ki, internetdə fəaliyyətin tənzimlənməsi ilə bağlı məsələlər KİV haqqında qanun ilə yanaşı, son dəyişilikliklər qəbul edilmiş Cinayət Məcəlləsində də yer alır:
“Məsələn, bu gün internet və sosial mediada anonim resurslar vasitəsi ilə təhqir, böhtana yol verən şəxslər Cinayət Məcəlləsinin müvafiq müddəalarına əsasən, məsuliyyətə cəlb edilə və cərimə oluna bilər”.
Mütəxəssis bir daha vurğulayıb ki, əlavə bir qanunun qəbuluna ehtiyac yoxdur:
“Düşünürəm ki, son dövrlər bu istiqamətdə yetərincə qanunvericilikdə addımlar atılıb. Buna görə də, ayrıca internet və bloggerlik fəaliyyətinin tənzimlənməsinə dair yeni bir qanunun qəbuluna ehtiyac yoxdur. 
Dünyanın bir çox inkişaf etmiş demokratik ölkələrində bu cür qanunvericiliyə rast gəlməmişəm. Bu, insan hüquqları ilə bağlı mürəkkəb məsələ olduğuna görə, qanunun qəbuluna lüzum görmürəm”.
Formun prezidenti qeyd edib ki, sosial mediada olan məsələrin hüquq müstəvisinə gətirilməsi üçün də elə bir ciddi səbəb yoxdur:
“Konkret hansısa bir məsələ olsa idi, o zaman başqa bir yanaşma ortaya qoymaq olardı”, - deyə o, sözlərinə əlavə edib. 
Öz növbəsində, bəzi müstəqil ekspertlər isə başqa bir yanaşma ortaya qoyurlar. Onların sözlərinə görə, müəyyən səbəblərə görə, hüquqi müstəvidə müəyyən tənzimləmələrə ehtiyac var:
“Bu gün kibercinayətkarlıqla mübarizə, nifrət nitqinin qarşısının alınmasına ehtiyac var. Ona görə də, qanunvericilikdə müəyyən tənzimləmələr edilə bilər”.
Belə bir qanunun qəbul edilməsinin tərəfdarı olan müstəqil ekspertlər, eyni zamanda, qeyd edirlər ki, yeni qanun insanların ifadə azadlığını məhdudlaşdıracaq tərzdə də olmamalıdır:
“Həssas balansı qorumaq lazımdır. Təbii ki, mövcud istiqamətdə qanun layihəsinin detalları ətraflı ortaya çıxandan sonra daha yetkin fikir söyləmək olar”.
Qeyd edək ki, Azərbaycanda internet resursları, o cümlədən sosial şəbəkələri, bloggerlərin fəaliyyətini tənzimləyən qanun layihəsinin hazırlanması təklif olunur.
Bu təşəbbüslə Milli Məclisin İnsan hüquqları komitəsinin üzvü, Mətbuat Şurasının sədri Əflatun Amaşov komitənin iclasında çıxış edib.
O qeyd edib ki, bu gün dünyada bloggerlərin fəaliyyəti başqa cür dəyərləndirilsə də, Azərbaycanda buna yanaşmada fərqli baxış var və onun fəaliyyətinin sərhədləri müəyyən edilməyib:
“Ona görə də, bu sahənin fəaliyyətini tənzimləyən yeni qanuna ehtiyac var”.
Milli Məclisin Dövlət quruculuğu üzrə qanunvericilik şöbəsinin sektor müdiri Sarvan Sadıqov da bu təşəbbüsü dəstələyib: 
“Kim nə istəyirsə, onu da yazır. Odur ki, bu sahədə bir xaos hökm sürür. Ona görə də, bu sahənin qanunla tənzimlənməsinə ciddi ehtiyac var”.
U.A.
www.oxu.az
"

"“Kaspersky Lab”: Sosial şəbəkələr insanları depressiyaya salır“Kaspersky Lab” şirkətinin apardığı yeni araşdırmanın nəticələrinə əsasən, əksər istifadəçilər üçün sosial şəbəkələrdə həyat pis əhval-ruhiyyə və məyusluqla assosiasiya olunur.
Şirkətdən Oxu.Az-a verilən məlumata görə, sorğuda iştirak etmiş respondentlərin 42%-i etiraf edib ki, paylaşımları daha böyük maraqla qarşılanan dostlarına həsəd aparırlar.
Onların əksəriyyəti postları və fotoları gözlədiklərindən az “like” topladıqda kədərlənirlər.İnsanlar sosial şəbəkələrə müəyyən müsbət məqsədlərlə üz tuturlar: 65% istifadəçi dostları və həmkarları ilə əlaqə saxlamaq, 60%-i isə əyləncəli və maraqlı paylaşımlardan xəbərdar olmaq üçün sosial şəbəkələrə daxil olur. 
İstifadəçilər öz hesablarını formalaşdırmaq üçün kifayət qədər çox vaxt sərf edirlər. Ən çox paylaşılan kontent sırasında məzuniyyətdə çəkilmiş fotolar (61%) və müsbət emosiya yaradan informasiyalar (43%) yer alır.
Əslində isə sosial şəbəkələrdə həyat bir çox qıcıqlandırıcı məqamlarla yadda qalır: burda ilk sıranı təbii ki, reklam tutur (bu, respondentlərin 72%-ni təngə gətirir), lakin bir çox xoşagəlməz faktorlar istifadəçinin yaxın ətrafından asılı olur.
Demək olar ki, hər kəs əsəbləşə bilər: dəvət olunmadığı şənlikdən fotolar (respondentlərin 59%-i etiraf edir ki, bu, onların əhvalını korlayır), dostların məzuniyyətdən fotoları (45%), hətta özlərinin vaxtilə paylaşdıqları xoşbəxt xatirələrə baxdıqda belə, əvvəl daha yaxşı yaşadıqlarını düşünərək məyus olurlar (37%).
Sosial şəbəkələr üzrə aparılan öncəki araşdırmalar onu göstərir ki, insanların 78%-i həyatında ən azı 1 dəfə bu xidmətlərdən imtina etməyi düşünüb. Onları bu qərardan əsasən, dostları ilə əlaqəni itirmək və şəxsi “rəqəmsal xatirələri”: postlar, fotolar, video-çarxlar və s. itirmək qorxusu saxlayır. 
Hazırda “Kaspersky Lab” şirkəti bu problemi həll etmək üçün “FFForget” adlı tətbiq hazırlayır ki, bu tətbiq sayəsində insanlar sosial media hesablarını bağlamaq qərarını üçüncü tərəflərdən asılı olmadan sərbəst şəkildə verə biləcəklər.
“Kaspersky Lab” şirkətinin sosial media idarəetməsi üzrə rəhbəri Yevgeni Çereşnev bildirib:
“Sosial şəbəkələrlə münasibətimiz xoşagəlməz hal almağa başlayır. Biz bu cür saytları xoş xəbərlər almaq üçün istifadə edirik, eynilə də digərləri. Biz sevincdolu post və fotolarla əhatə olunuruq. 
Dostlarımızın bizdən daha xoşbəxt həyat sürdüyü qənaətinə gəlirik. Bu səbəbdən insanlar özlərini depressiv hiss edir və sosial şəbəkələri tərk etməyi düşünürlər. Lakin bu məqamda biz tələyə düşürük: bu platformalarda kifayət qədər dəyərli xatirələrimiz mövcud olur və biz onları itirməkdən qorxuruq”.
U.A.
www.oxu.az
"

"İnternetə “iPhone 8” barədə vacib məlumatlar sızdırılıbBu il “Apple”şirkəti “iPhone” modelinin 3 versiyasını təqdim edəcək.
Oxu.Az-ın məlumatına görə, “Technote” “Appleinsider”ə istinadən xəbər verir ki, 4,7 və 5,5 inç ekrana sahib modellər bazardakı “iPhone 7” və “iPhone 7 Plus” modellərini əvəz edəcək. 
Lakin marağı cəlb edəcək versiya 5,8 inç ekrana sahib “iPhone 8” modeli olacaq. Nəşr yazır ki, həmin model ekranla “bükülü” olacaq:
“Mütəxəssislərin fikrincə, bu halda “bükülü” sözünün hansı mənada işləndiyini qeyd etmək çətindir. Bu, istənilən versiya ola bilər. Sadəlik üçün 5,8 inç-lik modeli, “iPhone X” adlandırırlar. O, digər modellərdən də çox fərqlənəcək. 
Çox güman ki, “iPhone X”-in ekranı çərçivəsiz olacaq. “Touch ID” barmaq izi skanı, selfie və “FaceTime” videoəlaqə özəlliyinə sahib olacağı da planlaşdırılır. Ön kameranın birbaşa ekrana inteqrasiya olunacağı gözlənilir. 
Bundan əlavə, ön kamera həmçinin göz qişası skanına və jestlərin idarəolunması üçün nəzərdə tutulmuş lazer sensora sahib olacaq. Ən əsası isə yeni model, naqilsiz şarj funksiyası ilə təchiz olunacaq”, - deyə “Appleinsider” yazıb.
U.A.
www.oxu.az
"

"Azərbaycana idxal olunan telefonların sayı məlum oldu“2016-cı ildə Azərbaycana poçt yolu ilə 58900 ədəd telefon daxil olub”.
Oxu.Az “Marja”ya istinadən xəbər verir ki, bunu keçirdiyi mətbuat konfransında komitənin sədri Aydın Əliyev bildirib.
“Bu kiçik rəqəm deyil”, - o əlavə edib.
U.A.
www.oxu.az
"

"Azərbaycanda sosial şəbəkələrin fəaliyyəti tənzimlənə bilərAzərbaycanda internet resursları, o cümlədən sosial şəbəkələri, bloggerlərin fəaliyyətini tənzimləyən qanun layihəsinin hazırlanması təklif olunur.
Oxu.Az “Report”-a istinadən xəbər verir ki, bu təşəbbüslə Milli Məclisin İnsan hüquqları komitəsinin üzvü, Mətbuat Şurasının sədri Əflatun Amaşov komitənin iclasında çıxış edib.
O qeyd edib ki, bu gün dünyada bloggerlərin fəaliyyəti başqa cür dəyərləndirilsə də, Azərbaycanda buna yanaşmada fərqli baxış var və onun fəaliyyətinin sərhədləri müəyyən edilməyib: “Ona görə də bu sahənin fəaliyyətini tənzimləyən yeni qanuna ehtiyac var”.
Milli Məclisin Dövlət quruculuğu üzrə qanunvericilik şöbəsinin sektor müdiri Sarvan Sadıqov da bu təşəbbüsü dəstələyib: 
“Kim nə istəyirsə, onu da yazır. Odur ki, bu sahədə bir xaos hökm sürür. Ona görə də bu sahənin qanunla tənzimlənməsinə ciddi ehtiyac var”.
E.Ə.
www.oxu.az
"

"Telefon və internet xidmətləri üzrə ödənişlərdə – DƏYİŞİKLİKAzərbaycan Prezidentinin sərəncamı ilə təsdiq edilən “Nağdsız hesablaşmalar haqqında Azərbaycan Respublikasının Qanunu”a əsasən, ölkə iqtisadiyyatında şəffaflığın artırılması, maliyyə intizamının gücləndirilməsi və vergitutma bazasının genişləndirilməsi məqsədilə nağdsız əməliyyatların stimullaşdırılması və nağd əməliyyatların məhdudlaşdırılması istiqamətində ardıcıl işlər həyata keçirilir.
Ölkə iqtisadiyyatının ən dinamik inkişaf edən sektorlarından olan informasiya-kommunikasiya texnologiyaları (İKT) sahəsində də həyata keçirilən işlər bu tələblərə uyğun olaraq aparılır.  
Nağdsız ödənişlərə tələb yaradılması və nağd iqtisadiyyatın azaldılması üzrə həyata keçirilən tədbirlərin tərkib hissəsi kimi telefon və internet xidmətləri üzrə aylıq abunə haqları müvafiq poçt şöbələrində və telekommunikasiya qovşaqlarında poçt əməliyyatçıları tərəfindən, eləcə də onlayn və ödəmə terminalları vasitəsilə qəbul ediləcək. 
Bu barədə Oxu.Az-a Rabitə və Yüksək Texnologiyalar Nazirliyindən bildirilib.
Buna səbəb, müvafiq qanuna uyğun olaraq, poçt şöbələrinin bank-maliyyə xidmətləri göstərmək hüququna malik olmasıdır. İlkin mərhələdə bu proses Bakı şəhərini, daha sonra isə respublikanın digər regionlarını da əhatə edəcək.
Vətəndaşlar Bakı şəhərində fəaliyyət göstərən telekommunikasiya qovşaqlarına (ATS) gələrək poçt əməliyyatçılarına abunə haqları ödənişlərini nağd və ya nağdsız şəkildə (POS-terminallarda plastik kartlarla) ödəyə bilərlər. 
Qeyd edək ki, yaxın vaxtda istifadəyə verilməsi nəzərdə tutulan “Şəbəkə” xidmət mərkəzlərində Rabitə və Yüksək Texnologiyalar Nazirliyinin bütün xidmətləri vahid bir mərkəzdən təqdim ediləcək.
Bu mərkəzlərdə rabitə və poçt xidmətləri üzrə ödənişlər qəbul ediləcək və özünəxidmət terminalları fəaliyyət göstərəcək. İlk “Şəbəkə” xidmət mərkəzi Üzeyir Hacıbəyov 36 ünvanında yerləşən 1 saylı poçt filialında istifadəyə veriləcək.
Gələcəkdə respublika üzrə bütün rayon mərkəzlərində “Şəbəkə” xidmət mərkəzinin istifadəyə verilməsi planlaşdırılır.
U.A.
www.oxu.az
"

"Telefon batareyasını qorumaq üçün altı – SADƏ ÜSULAğıllı telefonunuzun batareyası sürətli şəkildə bitirsə və şarj cihazını daşımaq işgəncə halına çevrilibsə, bu 6 üsulla hər şeyi lehinizə dəyişə bilərsiniz.
Ağıllı telefonlar möhtəşəm cihazlardır. Onlar vasitəsilə ən keyfiyyətli filmləri izləyə, onu televizor pultu olaraq istifadə edə və internetdə mesajlaşma platformaları vasitəsilə dostlarınızla əlaqə qura bilirsiniz. 
“Angry Birds”, “Cut The Rope”, “Candy Crush” və s. kimi oynadığımız oyunları da yaddan çıxartmaq olmaz. Ancaq iş saatı başa çatmadan ekranda “batareyanın ömrünə 10% qalıb” yazısını görmək də bir çoxları üçün komfort olmayan vəziyyət yaradır. 
Bu vəziyyəti lehimizə necə çevirə bilərik? 
Bir neçə üsulla batareya ömründən böyük ölçüdə qənaət edə bilməyiniz mümkündür. Oxu.Az Technote.az-a istinadən həmin 6 üsulu oxucularımıza təqdim edirik. 
Məkan bildiriş servisini bağlayın
GPS batareyanı sürətlə bitirə bilən bir servisdir. Üstəlik, niyə 7 gün 24 saat məkan bildiriş servisiniz açıq qalmalıdır? Əlavə olaraq da, pis niyyətli insanların bu məlumatlardan istifadə edə biləcəyini unutmayın.
Video, film izləmək vərdişlərinizi dəyişin
Telefondan film və ya seriala baxmaq xoş ola bilər, amma bu keyfi evinizdə TV-dən izləyərək çıxartmağınızı məsləhət görürük. 4G kimi xidmətlər həddindən artıq batareya ömrünün azalmasına səbəb olur. Serial və ya filmin keyfiyyəti artdıqca batareyanın ömrü də sürətlə azalmağa davam edir.
Uzaqdan qoşulma xidmətlərini bağlayın
“WiFi” və “Bluetooth” çox vacib parametrlərdir, amma lazım olmadıqda bağlı saxlamağı vərdiş halına çevirməyiniz ən yaxşı yoldur.
Parlaqlığı azaldın
Ağıllı telefonların böyük və yüksək parlaq ekranları, daha çox batareya ömrünün azalmasına səbəb olur. Əgər bunu sizin üçün telefonunuzun etməsini istəyirsinizsə, “avtomatik parlaqlıq” variantından istifadə edə bilərsiniz.
Bildirişləri bağlayın
Əgər çox da vacib deyilsə, gərəksiz bildirişləri bağlayın. Bəzən gələn bildirişlər çox lazımsız olur və bu bildirişlərin tək məqsədi sanki batareyanın ömrünü azaltmaqdır.
Batareyaya qənaət rejimlərindən istifadə edin
Ağıllı telefon istehsalçıları, batareya qoruma rejimləri üçün ciddi investisiyalar edirlər. Onların bu tövsiyələrinə əməl etmək və bu xidmətdən istifadə etmək ən düzgün yol olacaq. 
U.A.
www.oxu.az
"

"“WhatsApp”da yeni fırıldaq növü aşkarlandıFırıldaqçılar “WhatsApp” messencerində yeni fırıldaq növlərindən istifadə etməyə başlayıblar.
Oxu.Az Lent.az-a istinadən xəbər verir ki, artıq onlar ziyanverici proqramı yükləyərək və onu 13 dosta göndərməklə pulsuz internet təklif edirlər.
Fırıldaqçılar messencerin tərtibatçılara guya rəsmən “WhatsApp” tərəfindən yayılmış məhsulu təqdim edirlər. İstifadəçilərə göndərilən məlumatda isə ziyanverici məhsula keçid mövcuddur.

Onun cihaza yüklənməsi zamanı virus düşür və bu virus bütün şəxsi məlumatları ələ keçirir. İstifadəçiyə isə pulsuz internet veriləcəyi söz verilir ki, guya bu interneti də yeni “inqlilabi” proqramda əldə etmək mümkündür.
“Tech Times” nəşri materialı messencerin tərtibatçılarına istinadən dərc edib. Mətndə deyilir ki, fırıldaqçılar kənar resursdan istifadə ediblər ki, bu da dizaynına görə “WhatsApp”ın rəsmi saytını xatırladır. Tərtibatçılar əsas diqqəti ona cəlb edir ki, onlar heç bir “inqilabi” proqramı sınaqdan keçirmirlər.
U.A.
www.oxu.az
"

"Osman Gündüz: Azərbaycan pulu dolayısilə xaricə axırYanvarın 1-dən etibarən Azərbaycanda elektron ticarət 18 faizlik ƏDV-yə cəlb olunub.
Oxu.Az “Qafqazinfo”-ya istinadən xəbər verir ki, qanun qüvvəyə mindikdən sonra xaricdən bir sıra xidmətlər alan şəxslər 18 faizlik ƏDV-dən yayınmağa başlayıblar. 
Yəni, bir neçə şəxs qonşu ölkələrə, əsasən də Gürcüstana müraciət edir. Orada bank kartı açdırır və xaricdən məhsulu onlayn şəkildə sifariş verir və ya istifadə etdiyi xidmətin pulunu ödəyir. Beləliklə də, ölkədən pullar bu yolla xaricə çıxır və ƏDV-dən yayınma halları baş verir.
Maraqlıdır ki, artıq ölkə vətəndaşları bir neçə xidmət üçün də qonşu Gürcüstana müraciət etməkdədirlər. Məlumdur ki, neçə illərdir ki, hər il yay aylarında vətəndaşlarımız Gürcüstana turist kimi axın edirlər.
Turizm mütəxəssisləri isə bunun səbəbini ölkədə hotel xidmətlərinin baha olması ilə əlaqələndirirlər. Buna görə də insanlar istirahət üçün ucuz və əlçatan olan Gürcüstana gedirlər.

İndi isə elektron ticarətdə eyni hal baş verməkdədir. Elektron xidmətlərdən istifadə edənlər bank kartı açdırmaq üçün də ora müraciət edirlər. Belə olan halda turizmdə uduzduğu kimi, bu sahədə də onlara uduzmuş görünürük.
Bəs problemin həlli yolları nədir, bu xidmətlər ƏDV-yə cəlb olunmalıdırmı? Proses bu cür baş verəcəksə, ölkə büdcəsi bundan nə qazanmış olacaq?
Bu kimi suallarla Azərbaycan İnternet Forumun prezidenti Osman Gündüzə, millət vəkili Vahid Əhmədova və Vergilər Nazirliyinə müraciət edilib.
Osman Gündüz qeyd edib ki, Vergilər Nazirliyi, Milli Məclis Vergilər Məcəlləsinə dəyişiklik edəndə bir neçə prinsipdən çıxış edib: “Ölkədə yerli elektron ticarətin inkişafını stimullaşdırmaq, xarici və yerli ticarət arasında olan diskriminasiyanı aradan qaldırmaq, müəyyən şəffaflıq yaratmaq. Əslində, hökumətin və Vergilər Nazirliyinin bu qərarı anlaşılan idi.
Burada xoş niyyət var idi. Amma reallıq tamam başqa məsələni diktə edir. Məsələ odur ki, dünya qloballaşıb. Ona görə də, “Elektron ticarət haqqında” qanun qəbul edəndə bu qloballaşmanı nəzərə almaq lazımdır. İndi bu onlayn resurslar xaricdədir. Əgər ƏDV tətbiq olunursa, xarici ölkələrin bank kartlarından istifadə nəzərə alınmalı idi. İnsanlar xaricə səfər edəndə hansısa xidmətlər üçün banklarda hesab açdıra bilərlər.
Yeni qanun qəbul olunandan sonra adamların çox hissəsi qonşu ölkələrə gedib bank kartı açdırırlar. Azərbaycana gələrək onlayn xidmətləri də o kart vasitəsilə sifariş edirlər. Hətta ölkənin özündə də elə xarici banklar var ki, onların kartını alanda 18 faiz ƏDV-ni ödəmirsən. Söhbət “Hosting”, “Google” xidmətləri, “Facebook”un reklamla bağlı xidmət və oyunlarından gedir”.
Onun sözlərinə görə, nəzərdə tutulan xidmətlər yerli olmadığı üçün xaricdən alınmalıdır: “Hesab edirəm ki, burada ciddi təhlükə var. İnsan, qurumların əlində olan pullar yenə də xaricə axacaq. Orada banklara qoyulacaq. Qanun valyutanın xaricə axmasının qarşısını almaq üçün tətbiq olunub. Əksinə isə, indi məlum olur ki, dolayısı yolla valyuta xaricə çıxır. 
Ona görə də, hesab edirəm ki, müvafiq qurumlar yenidən bunun müzakirəsini təşkil edib uyğun qərar qəbul etməlidir. İndiki halda ƏDV-nin tətbiq olunması düzgün deyil. Bu xidmətlər Azərbaycanda olandan sonra ona ƏDV tətbiq etmək olar. İndi isə bunun qarşısını almaq çox çətindir”.
Millət vəkili Vahid Əhmədov bildirib ki, elektron ticarət də ticarətin bir forması olduğu üçün ƏDV-yə cəlb olunmalıdır: “Milli Məclisdə məsələ müzakirə olunanda bu məsələni nəzərə almışdıq. İndi qərar qəbul olundu, ilin əvvəlində isə qüvvəyə mindi. Bu məsələ Milli Məclisdə müzakirə olunanda da müəyyən tərəddüdlər var idi. Müəyyən insanlar sui-istifadə edərək ƏDV ödəməmək məqsədilə Gürcüstana və digər dövlətlərə müraciət edirlər. 
Amma mənə elə gəlir ki, Vergilər Nazirliyi bu işin qarşısını alacaq. Buna imkan verməzlər. Elektron ticarət geniş yayılıb, ona görə də ƏDV-yə cəlb olunmalıdır. Belə yayınmalar varsa, nazirlik müəyyən qərarlar qəbul edəcək. Qanunun işlək mexanizmi barədə yəqin ki, fikirləşəcəklər”.
Məsələ ilə bağlı Vergilər Nazirliyinin mətbuat xidməti ilə əlaqə saxlanılıb. Onlar sözügedən problemlə bağlı məlumat verəcəklərini qeyd ediblər.
U.A.
www.oxu.az
"

"İdeya üçün 20 min dollar? Azərbaycanda “Golden Byte - 2017” beynəlxalq çempionatının seçim turu başladıSizin gənclər arasında keçiriləcək “Golden Byte - 2017” beynəlxalq IT çempionatında qeydiyyatdan keçmək imkanınız var. Uduş fondu - 20000 dollar!
“Golden Byte” nədir?
Bu aparıcı IT şirkətlərin qarşısında öz layihəni təqdim etmək üçün inanılmaz bir imkan, digər ölkələrin tәsisçilәri ilə təcrübə mübadiləsi və ən əsası özünü və öz layihəni obyektiv qiymәtlәndirmәk imkanıdır.
Biz iştirakçılar dünyaca tanınmış şirkətlərdən iş təklifi, start-up layihələri, fond və biznes mələklərindən investisiyalar qazanırlar!
Çempionat artıq 9-cu dəfədir baş tutur. Hər il çempionatda Ukrayna, Belarus, Qazaxıstan, Rumıniya, Slovakiya, Bolqarıstan və Moldovadan 10000-dən çox gənc iştirak edir. 
Bu il Təhsil Nazirliyinin dəstəyi ilə Azərbaycan ilk dəfə olaraq bu çempionatda iştirak edir və buna görə sənin öz ölkəni beynəlxalq səviyyədə təmsil etmək şansın var.
2017-ci ildə biz iştirakçılara “Invent, Create, Change” (İcad et, Yarat, Dəyiş) mövzusunu və aşağıdakı nominasiyaları təklif edirik. 
- “Startup Challenge” – proqram layihələri müsabiqəsi;
- “Networking Technologies” – sistem inzibatçıları nominasiyası;
- “Mobile Development” – mobil proqramlar müsabiqəsi;
- “Internet of things” – innovasiya layihələri müsabiqəsi;
- “Game Design” – oyun yaratma müsabiqəsi;
- “Character Design” – oyun personajlarının yaradılması üzrə müsabiqə;
- “Web Design” - web-lahiyələr müsabiqəsi;
- “Short Movie” - qısa film müsabiqəsi;
- “NoSQL Expert” - məlumat bazaları ilə iş üçün proqram konkursu;
- “Junior Competition” - 10-17 yaşlı məktəblilər müsabiqəsi;
Çempionatın təşkilatçısı peşəkar kompüter təhsili üzrə ixtisaslanmış beynəlxalq təhsil mərkəzi STEP IT Academy-dir. 
Akademiyanın dünyanın 4 qitəsinin (Avropa, Asiya, Qərbi və Şərqi Amerika) 16 ölkəsində 44 filialı fəaliyyət göstərir. Məhz sənin ideyan IT dünyasında çevrilişə səbəb ola bilər! Cəsarətli ol, “Golden Byte - 2017” beynəlxalq IT çempionatında iştirak et!
Qeydiyyat və ideyaların qəbulu yanvar ayının 31-ə qədər çempionatın rəsmi səhifəsində açıqdır - http://goldenbyte.org
Suallarınızı çempionatın Azərbaycandakı koordinatoru Qənbərov Yusifə ünvanlaya bilərsiniz - 050 652 53 18, ganbarov@itstep.org
U.A.
www.oxu.az
"

"“Facebook”dan yeni xidmət“Facebook” sosial şəbəkəsi Almaniya ərazisində seçki ərəfəsində saxta xəbərlərin filtri xidmətini işə salır.
Oxu.Az-ın məlumatına görə, Lent.az “The Verge” nəşrinə istinadən xəbər verir ki, ABŞ-da keçirilən son prezident seçkilərindən sonra saxta xəbərlərin seçkinin nəticələrinə təsiri mövzusu gündəmə gəlib.
Almaniyada saxta xəbərlərin filtrasiyası yaxın iki həftə ərzində işə salınacaq.
U.A.
www.oxu.az
"

"“Azercell” satılıb?Mətbuatda yer alan xəbərə görə, Azərbaycanın ən böyük mobil operatorlarından biri olan “Azercell”in səhmlərinin bir hissəsi satılıb.
“Şirkətin ən böyük səhmdarlarından biri olan “TeliaSonera” holdinqdəki səhmlərini “Pasha Holding”ə satıb.
“Pasha Holding”in “Azercell”də neçə faiz paya sahib olduğu və digər məsələlərlə bağlı rəsmi məlumat açıqlanmayıb”, - deyə mətbuat yazıb.
Oxu.Az-ın bu məsələ ilə bağlı sorğusuna cavab olaraq “Azercell”dən “TeliaSonera”ya müvafiq sorğu ünvanlamağımızı istədilər.
“TeliaSonera” şirkətinin mətbuat katibi, ictimaiyyətlə əlaqələr üzrə mütəxəssisi Yohanna Henson isə mətbuatda yer alan xəbəri şayiə adlandırdı:
“Biz bu cür şayiәlәri şərh edə bilmərik”, - deyə mütəxəssis bildirib.
O həmçinin qeyd edib ki, bu haqda məlumat olan kimi ictimaiyyətə xəbər veriləcək. 
U.A.
www.oxu.az
"

"Azərbaycanda “elektron pulqabı” istifadəyə verildi“Wallet One” beynəlxalq ödəniş sistemi Azərbaycanda “elektron pulqabı”nı istifadəyə verib.
Oxu.Az xəbər verir ki, bu barədə Trend-ə elektron ödəniş sistemi bazarındakı mənbə bildirib.
“Wallet One” sistemi internet vasitəsilə xidmətlərin ödənişi, pulköçürmə və s. kimi maliyyə əməliyyatlarının aparılması üçün tətbiq edilir. Elektron pulqabının balansını “eManat” ödəniş terminalları vasitəsilə, bank kartlarından istifadə ilə onlayn şəkildə və banklarda doldurmaq olar.
“Elektron pulqabı”nın köməyi ilə mobil telefon və ya kompüter vasitəsilə mal və xidmətlərə görə sürətli ödənişlər etmək olar.
Bu tətbiq “iOS” və “Android” əməliyyat sistemləri əsasında işləyən mobil qurğular üçün əlçatandır.
A.M.
www.oxu.az
"

"“YouTube”dan yeni funksiya“YouTube” video xidməti yeni – “Super Chat” funksiyasının tətbiq olunacağını anons edib.
Oxu.Az lent.az-a istinadən xəbər verir ki, yeni funksiyaya əsasən onlayn yayımlarda adi şərhlərdən fərqlənən şərh yerləşdirmək mümkün olacaq. Bunun üçün ödəniş etmək lazım gələcək.   
Pullu şərh xüsusi rənglə fərqləndiriləcək və bir müddət yayımla bağlı çatın yuxarısında qalacaq. Bu cür şərhin qiyməti onun həcmindən və yuxarı başda (“Top” şərhlər) hansı müddətə qalacağından asılı olacaq. Şərhi istənilən rəngdə vermək mümkündür.
Yanvarın 31-dən etibarən bəzi istifadəçilərə yeniliyi test etmək və izləmək imkanı veriləcək. 20 ölkənin istifadəçiləri üçün yeni funksiya əlçatan olacaq, daha 20 ölkənin istifadəçiləri isə bu yeniliyi izləyə biləcək.
U.A.
www.oxu.az
"

"Dövlət Xidməti elektron alış-veriş edənlərə xəbərdarlıq etdiİnternet vasitəsilə mal (iş, xidmət) alarkən aldanmamaq, rastlaşa biləcəyiniz fors-major hallardan sığortalanmaq və hüquqlarınızın pozulmasına yol verməmək üçün ilk növbədə potensial satıcı tərəfindən adı və ünvanı, internet və elektron poçt ünvanı, telefonu, VÖEN-i, habelə malın (işin, xidmətin) qiyməti və s. barədə məlumatları verib-vermədiyinə diqqət yetirin.

Bu cür məlumatları təqdim etməyən satıcıdan mal almaqdan çəkinin.
Bu barədə Oxu.Az-a İqtisadiyyat Nazirliyi yanında Antiinhisar Siyasəti və İstehlakçıların Hüquqlarının Müdafiəsi Dövlət Xidmətindən bildirilib.
Qeyd olunan məlumatlar təqdim edildikdə belə sifariş verməzdən əvvəl satıcıdan bu cür malların (işlərin, xidmətlərin) xüsusiyyətləri, çatdırılma xərci, ödəniş və sifarişin icra olunma şərtləri, imtina hüququndan istifadə imkanı, qiymətin qüvvədə olduğu müddət barədə məlumatları tələb edin. 
Nəzərə alın ki, satıcının təqdim etdiyi bütün məlumatlar Azərbaycan dilində və ya sizinlə razılaşdırılmış digər dildə, aydın və birmənalı başa düşülən şəkildə ifadə olunmalıdır.

Alış-veriş əməliyyatları apararkən təsdiqlədiyiniz sənədə, xüsusilə də tarix və məbləğ bölümlərinə diqqət yetirin. Tam doldurulmamış sənədləri təsdiqləməyin. 
Əlavə məlumat əldə etmək üçün Antiinhisar Siyasəti və İstehlakçıların Hüquqlarının Müdafiəsi Dövlət Xidmətinə müraciət edə bilərsiniz (əlaqə telefonları: 498-15-01 və 498-15-04).
U.A.
www.oxu.az
"

"Mobil telefonun enerjisini tez bitirən tətbiq hansıdır?Telefonun enerjisini tez bitirən tətbiq “Facebook” və “Facebook messenger”dir. 
Oxu.Az Milli.Az-a istinadən xəbər verir ki, bu barədə Türkiyənin “Hürriyet” nəşri yazıb. 
Nəşrin yazdığına görə, tətbiqlərin yeni versiyası açıq qaldığı halda, 1 dəqiqə üçün 1 faiz enerji tükədir.
Proqramçılar isə bildirirlər ki, bunun baş verməməsi üçün sözügedən tətbiqləri yenidən başlatmaq gərəkdir.
U.A.
www.oxu.az
"

"“Google” nəhəng layihəsini dayandırdı“Google” nəhəng layihəsini dayandırıb.
Oxu.Az Trend-ə istinadən xəbər verir ki, 2014-cü ildə pilotsuz uçuş aparatları (PUA) istehsal edən “TitanAerospace” şirkətinin səhmlərini alan “Google” dünyada internetin əlçatmaz olduğu yerlərdə PUA vasitəsilə internet xidmətlərinin göstərilməsini nəzərdə tutan “Titan” layihəsini dayandırdığını elan edib.
Qeyd edək ki, bundan əvvəl aparılan sınaq uçuşlarından sonra “Titan” bəzi texniki problemlərlə qarşılaşmış və layihə üçün ayrılan maliyyə vəsaiti azaldılmışdı. Daha sonra PUA Arizonada qəzaya uğramışdı.
U.A.
www.oxu.az
"

"“Facebook” mütəxəssislər axtarışındadır: Yenilik gözlənilirYaxın gələcəkdə “Facebook” fikirlərin oxunması kimi yenilik tətbiq edəcək. 
Oxu.Az-ın məlumatına görə, Fins.az “Business İnsider”ə istinadən xəbər verir ki, bu işlərin reallaşdırılması üçün ötən il yaradılan araşdırma şirkəti “Building 8” yeni vakansiyasını açıqlayıb.
Belə ki, yeni vakansiya gələcəyin əlaqə platforması üzərində qurulub. Vakansiyalar neyrovizalizasiya və elektrofiziologiya texnologiyası sahəsində peşəkarlıq tələb edir.
Həmçinin, şirkət interfeys mühəndisi və mikrobioloq vakansiyalarına işçi qəbulu elan edib. Bundan başqa, alqoritm və audio siqnallar vasitəsilə işləyə bilən mütəxəssislərə ehtiyac olduğu bildirilir. Ümumilikdə, fikirləri oxuya bilən sistemin yaradılmasına 2 il sərf ediləcəyi güman olunur.

Məsələ ilə bağlı “Facebook” rəsmiləri hər hansı fikir söyləməkdən imtina ediblər.
Qeyd edək ki, hələ 2015-ci ildə Mark Zukerberq “vaxt gələcək biz fikirlərimizi birbaşa bir-birimizə texnologiya vasitəsilə ötürəcəyik” cümləsini işlədib. 
U.A.
www.oxu.az
"

"Avropa İttifaqı “Skype” və “WhatsApp” üçün qaydaları sərtləşdirirAvropa İttifaqı elektron kommunikasiyaların və şəxsi həyatın məxfiliyini təmin etmək niyyətindədir.
Oxu.Az-ın məlumatına görə, Lent.az “runews24.ru” saytına istinadən xəbər verir ki, Avropa İttifaqı İT şirkətləri üçün qanunlar layihəsi yaradıb. 
Bu qanunların köməyi ilə istifadəçilər onların şəbəkədə məlum etdikləri şəxsi məlumatlara nəzarəti gücləndirə biləcəklər.
Güman edilir ki, “Google”, “Facebook”, həmçinin “Skype”, “Viber” və “Whatsapp”  kimi messencerlərdə istifadəçilərin şəxsi məlumatlarına çıxış məhdudlaşdırılacaq.
“Mən elektron kommunikasiyalar və şəxsi həyatın məxfiliyini təmin etmək istəyirəm”, - deyə Aİ-nin vahid rəqəmsal bazarlar məsələləri üzrə sədrinin müavini Andrus Ansoip bildirib. 
Bundan sonra hədəflənən reklamın nümayişi üçün istifadəçilər barədə şəxsi məlumatları əldə etmək məqsədilə İT şirkətləri müvafiq sorğu etməli olacaqlar. Həmçinin məlumatların əldə olunması və onun danışığının uzunluğu ilə bağlı qaydalar sərtləşdiriləcək. 
U.A.
www.oxu.az
"

"“WhatsApp”da daha bir yenilik“WhatsApp” messencerinin 2.17.6 beta versiyasında GİF şəkillərin axtarılması imkanı yaradılıb.
Oxu.Az-ın məlumatına görə, Lent.az “vistanews.ru” saytına istinadən xəbər verir ki, artıq istifadəçilərə GİF-görüntülərin kitabxanasına rahat daxil olmaq imkanı təqdim edilir.
Bundan əvvəl GİF görüntü göndərmək üçün əvvəlcədən cihazın yaddaşına yüklənmiş şəkil lazım idi. Sonradan isə bu şəkil məlumatlara əlavə edilməli idi. GİF görüntülərin göndərilməsi üçün daha bir variant kənar, o qədər də rahat olmayan əlavələrin istifadəsi idi.
Artıq “WhatsApp” istifadəçiləri bir emodzi düyməni sıxmaqla GİF-lər olan kitabxanaya keçid əldə edə biləcəklər. Bundan başqa, açar sözlərlə lazımi şəkli axtarmaq imkanı da yaradılıb. 
Qeyd etmək lazımdır ki, bu xidmət “WhatsApp” messencerində rəqiblərindən xeyli gec yaradılıb. Yeni funksiyanı ancaq 2.17.6 beta versiyasında istifadə etmək mümkündür. Onun standart versiyada bütün istifadəçilər üçün nə zaman istifadəyə veriləcəyi isə hələlik məlum deyil.
U.A.
www.oxu.az
"

"Qiymətinə görə ən keyfiyyətli smartfonlar – TOP-10“AnTuTu” şirkəti öz qiymətinə görə ən yaxşı keyfiyyət təklif edən onlarla smartfonun adlarını dərc edib. 
Oxu.Az Lent.az-a istinadən xəbər verir ki, bu reytinq 2016-cı ilin dekabr ayının göstəricilərini əhatə edir. 
Reytinqin lideri “Snapdragon 820” tək kristallı sistemlə, 3 GB əməliyyat yaddaşı və 32 GB flaş yaddaşla təchiz edilmiş “Lenovo Zuk Z2” smartfonu olub. Onun qiyməti artıq 170 dollara qədər ucuzlaşıb. 
İkinci yeri qiyməti 115 dollar olan “Xiaomi Redmi Note 3” smartfonu tutub. Bu smartfon 2 GB əməliyyat yaddaşı və 16 GB flaş yaddaşla təchiz edilib. 
Üçüncü yerdə qiyməti 100 dollar olan “Xiaomi Mi 4C”, dördüncü yerdə qiyməti 129 dollar olan “Xiaomi Redmi Note 4” smartfonu qərarlaşıb. Sonuncu iki cihaz ikinci yeri tutmuş smartfonda olduğu kimi yaddaş həcminə malikdir. 
Siyahıda beşinci yeri 144 dollar qiyməti olan “LeEco Le 2”, altıncı yeri isə dəyəri 259 dollar olan “Le Pro 3” smartfonları tutub. Sonrakı yerlərdə ilk onluğa “360 N4”, “Le Max 2” və “Meizu Metal” smartfonları daxil edilib. 
Onluğu isə ən bahalı smartfonların reytinqində qiyməti 270 dollar olan “Xiaomi Mi 5S” smartfonu qapayır. 



U.A.
www.oxu.az
"

"“Ebay”, “Aliexpress” saytlarında alış-verişə hansı halda vergi tətbiq olunur? Son günlərdə internetdə geniş müzakirə mövzusu olan xarici ödəmələrə tətbiq olunacaq ƏDV vergisi bir çox sual doğurur.
Vergilər Nazirliyinin rəsmi saytında yerləşdirilən məlumatda Vergi Məcəlləsinə 2017-ci ildən qüvvəyə minəcək dəyişikliklər barədə məlumat yayımlanıb. 
Oxu.Az xəbər verir ki, dəyişikliklərə əsasən məcəllənin 168.1.5, 169.1, 169.3 maddələri virtual aləmdə ƏDV-nin tətbiqini tənzimləyir.
Hotel xidmətləri və aviabiletlərin sifarişi üzrə xidmətlər istisna olmaqla digər xidmətlərə görə xaricə edilən ödənişlərə ƏDV tətbiq olunacaq.
Bu dəyişikliyə diqqət edəsi olsaq, o zaman fiziki məhsulların alış-verişi zamanı 18% ƏDV-nin tətbiq olunmayacağını görə bilərik.
Yəni, çox saylı sosial şəbəkə istifadəçilərinin paylaşımlarında qeyd etdikləri kimi “Ebay”, “Amazon”, “Aliexpress” və s. kimi saytlardan alınan məhsullar üçün 18% ƏDV-nin tətbiq edilməsi xəbəri əsassızdır.
Lakin biraz daha dərinə gedərək kiçik bir xırdalığı nəzərinizə çatdırmaq istəyirik. Belə ki, yeni dəyişikliklərə əsasən Azərbaycan Respublikasının rezidentləri tərəfindən qeyri-rezident şəxslərə məxsus elektron pul kisəsində yaradılan hesaba pul köçürülərkən, əməliyyatı həyata keçirən bank həmin rezidentdən köçürülən məbləğin 10%-i miqdarında ödəmə mənbəyində vergi tutur. 
Bu hala misal olaraq : Azərbaycan vətəndaşının, xarici bir vətəndaşın PayPal hesabına pul köçürməsini nəzərdə tuta bilərik. Bu köçürmənin səbəbindən asılı olmayaraq, ödənişin 10%-i pul köçürənin hesabından vergi olaraq tutulacaq.
Vergilər Nazirliyindən və banklardan birindən aldığımız məlumata görə, alıcıların məhsul sifariş verdikləri “Ebay” və “Aliexpress” saytlarının ödənişi müvafiq olaraq PayPal və “Aliexpress” vasitəsilə reallaşdırılsa da, bank ödəniş əməliyyatı zamanı məhsulların bu saytlardan alındığını və PayPal ilə “Aliexpress”-in bu ödənişdə sadəcə merçant rolu oynadığını təyin edə bilir. 
Beləliklə, alış-veriş zamanı 10%-lik vergi tutulmur və bu vergi tutulması sadəcə Pul kisələrinə birbaşa ödəniş zamanı tutulur. Yeni dəyişikliklərin bəzi istifadəçilər tərəfindən tam olaraq anlaşılmaması səbəbindən sosial şəbəkələrdə fərqli şərhlər görə bilirik. 
Ümid edirik, qısaca olaraq izah etməyə çalışdığımız bu iki məqam problemli müzakirələrin sonlanmasına səbəb ola bilər. 
Əlavə olaraq bir daha qeyd edək ki, bu haqda məlumatları Vergilər Nazirliyindən və Banklardan birindən almışıq.
Mənbə: Technote.az
U.A.
www.oxu.az
"

"Nazirlikdən elektron ticarətin vergiyə cəlb edilməsi ilə bağlı – VACİB AÇIQLAMAAzərbaycanda elektron ticarətin vergiyə cəlb edilməsi ilə bağlı Vergi Məcəlləsində və “Elektron ticarət haqqında” Azərbaycan Respublikası Qanununun 1-ci və 5-ci maddələrində müvafiq əlavə və dəyişikliklər edilib. 
Bu barədə Oxu.Az Vegrilər Nazirliyinə istinadən xəbər verir.
“Elektron ticarət aparan vergi ödəyicilərinə şəffaf nəzarətin təmin edilməsinə, rezident və qeyri-rezident elektron ticarət iştirakçıları arasında diskriminasiyanın aradan qaldırılmasına nail olmaq məqsədi ilə “Elektron ticarət haqqında” Azərbaycan Respublikasının Qanununda edilmiş dəyişikliklər əsasən elektron ticarətin əhatə dairəsinin genişləndirilməsini, elektron ticarətin əsas iştirakçılarından olan kart təşkilatının, təcrübədə geniş tətbiq edilən pul kisəsinin anlayışını, habelə elektron ticarətin iştirakçısı olan satıcıya dair tələbləri müəyyən edən normaları özündə əks etdirir. 
Qeyd edilən Qanuna edilmiş dəyişikliklərlə “elektron ticarət” anlayışı yeni formada verilmiş, POS-terminal, kart təşkilatı və elektron pul kisəsi adlı yeni anlayışlar əlavə edilmişdir. 
Belə ki, artıq elektron ticarət dedikdə informasiya sistemlərindən istifadə edilməklə malların alqı-satqısı, xidmətlərin göstərilməsi və işlərin görülməsi (o cümlədən internet vasitəsi ilə elektron kitabların, musiqilərin, audio-video materialların, qrafik təsvirlərin, virtual oyunların, proqram təminatlarının yüklənməsi, Vergi ödəyicilərinə xidmət və şəffaf vergi partnyorluğu departamenti tərəfindən hazırlanmışdır reklamların yerləşdirilməsi və digər analoji iş və xidmətlər üzrə həyata keçirilən fəaliyyət nəzərdə tutulur.
POS-terminal dedikdə ödəniş kartları vasitəsilə əməliyyatların aparılması, habelə nağd pul vəsaitinin əldə edilməsi üçün nəzərdə tutulmuş avadanlıq, kart təşkilatı dedikdə kartlar vasitəsilə aparılmış əməliyyatlar haqqında məlumatların ötürülməsi, toplanması, emalı və klirinqi, həmçinin kartların emissiyasına və ekvayrinqinə texniki xidmət göstərilməsini həyata keçirən xidmət mərkəzi (prosessinq fəaliyyətini həyata keçirən banklar və digər hüquqi şəxslər) və ya beynəlxalq kart təşkilatının Azərbaycan Respublikasındakı nümayəndəliyi, filialı və ya digər bölməsi nəzərdə tutulur.
Elektron pul kisəsi dedikdə isə fiziki və hüquqi şəxslər tərəfindən köçürülmüş pul vəsaitlərini saxlamağa və onların tapşırığı ilə elektron ödənişləri həyata keçirməyə imkan verən bank və ya kredit təşkilatı sayılmayan proqram təminatı başa düşülür.
Qeyd edilən qanuna əlavə edilmiş yeni 5.3.7-ci maddəyə əsasən satıcı (təchizatçı) alıcıların (sifarişçilərin) və səlahiyyətli dövlət orqanlarının özü barədə bir sıra məlumatlarla yanaşı həmçinin ödənişlərin POS-terminal, internet şəbəkəsi və elektron pul kisəsi vasitəsi ilə aparılması barədə məlumatlarla tanış olmasına imkan yaratmalıdır. 
Qanuna əlavə edilmiş 5.6-cı və 5.7-ci maddələri ilə satıcılara yeni tələblər müəyyən edilmişdir. Belə ki, dəyişikliyə əsasən satıcı (təchizatçı) elektron ticarət çərçivəsində malların (işlərin, xidmətlərin) təqdim edilməsini internet şəbəkəsi vasitəsi ilə ödəmək imkanı verən ödəniş proqramının təminatçısı ilə bağlanmış müqavilə əsasında həyata keçirir. 
Eyni zamanda satıcı özü barəsində qanunda nəzərdə tutulan məlumatları alıcıların (sifarişçilərin) və səlahiyyətli dövlət orqanlarının tanış olmasına imkan yaratmadıqda, onun ölkə ərazisində fəaliyyəti Azərbaycan Respublikasının Rabitə və Yüksək Texnologiyalar Nazirliyi tərəfindən məhdudlaşdırılır. 
Elektron ticarət qaydasında işlərin və xidmətlərin təqdim edilməsinə, habelə elektron qaydada təşkil olunan lotereyaların, digər yarışların və müsabiqələrin keçirilməsinə görə ƏDV-nin alıcısının olduğu yerdə vergiyə cəlb edilməsi ilə bağlı Vergi Məcəlləsinin 16.1.11-1-ci, 168.1.5-ci və 169-cu müddələrinə əlavə və dəyişikliklər edilmişdir. 
Vergi Məcəlləsinin 16.1.11-1-ci maddəsinə edilmiş dəyişikliyə əsasən, nağdsız ödənişlərin aparılması üçün “İstehlakçıların hüquqlarının müdafiəsi haqqında” Azərbaycan Respublikası Qanununa uyğun olaraq POS-terminalların quraşdırılmasını və (və ya) “Elektron ticarət haqqında” Azərbaycan Respublikası Qanununa uyğun olaraq satıcı kimi fəaliyyət göstərdikdə, həmin Qanuna əsasən istehlakçıların elektron ödəniş etmək imkanını təmin etmək vergi ödəyicisinin vəzifələrinə aid edilmişdir. 
Vergi Məcəlləsinin 168.1.5-ci maddəsinə edilmiş əlavəyə əsasən elektron ticarətin satıcıları (təchizatçıları) tərəfindən işlər və xidmətlər təqdim edildiyi, habelə elektron qaydada təşkil olunan lotereyalar, digər yarışlar və müsabiqələr keçirildiyi halda, işlərin və ya xidmətlərin alıcısının yerləşdiyi və ya qeydiyyatda olduğu, təsis edildiyi, işlər və ya xidmətlər alıcının daimi nümayəndəliyi ilə bilavasitə bağlı olduğu halda həmin daimi Vergi ödəyicilərinə xidmət və şəffaf vergi partnyorluğu departamenti tərəfindən hazırlanmışdır nümayəndəliyin olduğu yer ƏDV məqsədləri üçün işlərin görüldüyü və ya xidmətlərin göstərildiyi yer hesab edilir. 
Vergi Məcəlləsinin 169.1-ci maddəsinə edilmiş əlavəyə əsasən ƏDV-nin məqsədləri üçün qeydiyyata alınmayan qeyri-rezident Azərbaycan Respublikasının ərazisində Vergi Məcəlləsinin 169.2-ci və ya 169.5-ci maddələrində adı çəkilən vergi agenti üçün xidmət göstərirsə və ya iş görürsə (o cümlədən elektron ticarət qaydasında Azərbaycan Respublikasının hüdudlarından kənarda otel xidmətlərinin və aviabiletlərin sifarişi üzrə xidmətlər istisna olmaqla, işlərin görülməsi və xidmətlərin göstərilməsi) ƏDV məqsədləri üçün işlərin görülməsi və ya xidmətlərin göstərilməsi bu maddəyə uyğun olaraq vergiyə cəlb olunur.
Vergi Məcəlləsinin 169.3-cü maddəsinə edilmiş əlavələrə əsasən isə ƏDV-nin məqsədləri üçün qeydiyyata alınmayan qeyri-rezidentə elektron ticarət qaydasında işlərin və xidmətlərin təqdim edilməsinə görə vergi orqanlarında uçotda olmayan şəxslər tərəfindən ödənişlər aparılarkən qeyd edilən maddə ilə müəyyən edilmiş qaydada qeyrirezidentə ödənilməli olan məbləğə ƏDV hesablanmalı və ödənilməlidir. 
Elektron ticarət qaydasında işlərin və xidmətlərin alıcısı, habelə Azərbaycan Respublikasının hüdudlarından kənarda elektron qaydada təşkil olunan lotereyaların, digər yarışların və müsabiqələrin iştirakçısı vergi orqanlarında uçotda olmayan şəxs olduqda ödənişi aparan yerli bank və ya xarici bankın Azərbaycan Respublikasındakı filialları tərəfindən hesablanan ƏDV alıcının vəsaiti hesabına büdcəyə ödənilir. 
ƏDV-nin məqsədləri üçün qeydiyyata alınmış yerli bank və ya xarici bankın Azərbaycan Respublikasındakı filialları tərəfindən vergi orqanlarında uçotda olmayan şəxsdən tutulmuş ƏDV əvəzləşdirilmir. Qeyd edilən dəyişikliklə elektron ticarət aparan vergi ödəyicilərinə şəffaf nəzarətin təmin edilməsinə, rezident və qeyri-rezident elektron ticarət iştirakçıları arasında diskriminasiyanın aradan qaldırılmasına nail olunacaqdır”, - deyə nazirliyin açıqlamasında qeyd edilib. 
U.A.
www.oxu.az
"

"“Yahoo!”-nun adı dəyişdiriləcəkABŞ-ın ən böyük texnologiya şirkətlərindən biri “Yahoo!”-nun adı dəyişdirilərək “Altaba” adlandırılacaq.
Oxu.Az-ın məlumatına görə, APA “The Associated Press” agentliyinə istinadən xəbər verir ki, bu, şirkətin aktivlərinin “Verizon Communications”-ə satılmasından sonra baş verəcək.
Eyni zamanda, “Yahoo!”-nun rəhbəri Marissa Mayer və direktorlar şurasının 4 üzvü tutduqları vəzifələri tərk edəcəklər.
Bundan əvvəl “Yahoo!” 2013-ci ildə kiber hücum nəticəsində 1 milyard istifadəçisinin hesab məlumatlarının hakerlər tərəfindən ələ keçirildiyini ehtimal etmişdi. 
Qalmaqallı açıqlama “Yahoo!” ilə “Verizon Communications” arasında gözlənilən sövdələşməni təhlükə altına qoymuşdu. ABŞ-ın ən iri mobil telefon operatoru və internet xidməti təchizatçılarından biri  “Verizon” iyulda “Yahoo!”-nu 4,83 milyard dollara satın alacağını bildirmişdi.
Xatırladaq ki, “Yahoo!” şirkəti 1994-cü ildə təsis edilib. Şirkətin axtarış sistemi dünyada ən məşhurlardan biridir.
U.A.
www.oxu.az
"

" “Apple”ın ən populyar məhsulu məlum olduMütəxəssislərin fikrincə “Apple” korporasiyasının məhsullarına tələbat artıb.
Oxu.Az-ın məlumatına görə, Lent.az “svopi.ru” saytına istinadən xəbər verir ki, alıcılar arasında daha böyük tələbat “iPhone 5” məhsullarına olub. 
Bunun əsas səbəbi bu cihazın rahat dizaynı, keyfiyyətli kamerası, həmçinin dinamiklərinin yüksək səsli olmasıdır. 
Smartfonun mənfi tərəfi kimi istifadəçilər ancaq batareyasının tez müddətdə azalmasını qeyd ediblər.
Yeri gəlmişkən, bir çox istifadəçilər üçün bu o qədər də önəmli deyil. Çünki onlar portativ akkumulyatorlara malikdirlər.
U.A.
www.oxu.az
"

"Azərbaycanda Facebook istifadəçilərinin sayı açıqlandıAzərbaycanda Facebook istifadəçilərinin sayı 2,3 milyona çatıb.
Oxu.Az AZƏRTAC-a istinadən xəbər verir ki, bu barədə sosial şəbəkənin ölkələr üzrə istifadəçi sayı barədə statistikasında məlumat verilir. 
“GlobalStats” şirkətinin təqdim etdiyi məlumatlara görə isə Facebook Azərbaycanda ən böyük paya sahib sosial şəbəkədir. 2015-ci ilin dekabrı ilə müqayisədə 2016-cı ilin sonuna ölkədə Facebook istifadəçilərinin sayı 19,95% artıb. 
Bu sosial şəbəkənin Azərbaycanda əhatəsi 91,55%-ə bərabərdir. İkinci yerdə 2,77%-lə Twitter, üçüncü pillədə isə 1,86%-lə Vkontakte sosial şəbəkəsi dayanır.
Azərbaycanda digər sosial şəbəkələr üzrə də artım qeyd alınıb. Belə ki, 2015-ci ilin dekabrı ilə müqayisədə ötən ilin sonuna Azərbaycanda YouTube-un payı 5% yüksəlib. Həmçinin Linkedin platformasının ölkədə əhatəsi artaraq 1,50%-ə yaxınlaşıb.
Qeyd edək ki, ölkədə mobil cihazlardan istifadə yüksəlməkdə davam edir. 2015-ci ilin dekabrında kompyuterlərin payı 50,6%, mobil cihazların payı 49,4% olduğu halda, 2016-cı ilin dekabrında bu göstəricilər müvafiq olaraq 45,55 və 54,44% təşkil edib.
U.A.
www.oxu.az
"

"Nokia ilk android telefonunu satışa çıxardı - VİDEOUzun illərdir mobil telefon bazarından uzaqda qalan Nokia şirkəti ötən il 6-7 ədəd yeni telefonla bazara qayıdacağını elan etmişdi.
Oxu.az gsmarena-ya istinadən xəbər verir ki, Nokia fanatları yeni telefonun ilk olaraq MWC 2017-də (Mobil Dünya Konqresi) elan olunacağını gözləsələr də, Nokia şirkəti telefonu daha əvvəl ictimaiyyətə təqdim edib.
İlk olaraq Çində satışa çıxarılan yeni Nokia 6-nın texniki parametrləri isə bu şəkildədir : 
5.5 dyumluq Full HD ekran

Snapdragon 430 çip

4 GB RAM

64 GB daxili yaddaş (microSD dəstəklənir)

İki simkart girişi

16 MP arxa kamera

3000 mAh batareya

Android 7.0 Nougat əməliyyat sistemi.
Məlumat üçün qeyd edək ki, yeni telefon Çin bazarında 245 dollara satılacaq.

İsmayıl Nur
www.oxu.az
"

"Azərbaycanın mobil operatorları “audio kitabxana”ya qoşulurAzərbaycanın mobil rabitə operatorları “audio kitabxana” layihəsinə qoşulacaqlar.
Oxu.Az xəbər verir ki, bu barədə Trend-ə ölkənin telekommunikasiya bazarındakı mənbə bildirib.
Layihədə məqsəd gözdən əlillərin və görmə qabiliyyəti zəif olanların bədii əsərlərə çıxışını təmin etməkdir. Əsas vəzifə istifadəçilər üçün rəqəmli audio kontentin formalaşdırılması və kitabların audio formata keçirilməsidir.
Mənbə deyib ki, müraciət bütün operatorlara göndərilib və baxılma mərhələsindədir.
Hazırda 100-dən çox kitab səsləndirilərək “audio kitabxana”da yerləşdirilib. “1541” qısa nömrəsini yığmaqla bu xidmətdən günün istənilən vaxtı istifadə etmək olar.
U.A.
www.oxu.az
"

"“Azersky” peykinin idarəetmə mərkəzinin inşası hansı mərhələdədir?“Azersky” aşağı orbitli peykinin idarə edilməsi mərkəzinin tikintisi üzrə işlərin birinci mərhələsi başa çatıb.
Oxu.Az xəbər verir ki, bu barədə Trend-ə “Azərkosmos” ASC-dən bildiriblər.
İdarəetmə mərkəzi Əsas Yerüstü Peyk İdarəetmə Mərkəzində (Bakı-Şamaxı yolunun 37-ci km-də) yerləşir.
Tikinti işləri ASC-nin Fransanın “Airbus Defence and Space” şirkəti ilə əməkdaşlığı çərçivəsində həyata keçirilir. Bildirilib ki, hazırda idarәetmә mərkəzi istismara verilmə mərhələsindədir və onun əsas funksiyası peyki idarə etməyə imkan verir.
Mərkəzin texniki təchizatı üzrə işlərin ikinci mərhələsinə isə 2017-ci ildə başlanacaq ki, bu da idarəetmə sisteminin funksiyasını artırmağa imkan verəcək.
U.A.
www.oxu.az
"

"Gözlə idarə olunan smartfon hazırlanıbÇinin ikinci ən böyük smartfon və telekommunikasiya avadanlığı istehsalçısı “ZTE” şirkəti istifadəçinin göz bəbəyinin hərəkəti vasitəsilə verilən komandaları yerinə yetirən smartfon hazırlanmasını açıqlayıb.
Oxu.Az AZƏRTAC-a istinadən xəbər verir ki, şirkət nümayəndələrinin sözlərinə görə, smartfon ön kamerada quraşdırılan xüsusi texnologiya sayəsində gözlərin hərəkətinə reaksiya verir. Qurğunun üst tərəfi onu asanlıqla divara bərkitməyə və ehtiyac yarandıqda çıxartmağa imkan verən xüsusi materialla örtüləcək.
Layihə iştirakçıları bildirirlər ki, yeni qurğu sayəsində istifadəçi əksər gündəlik vəziyyətlərdə həyatını asanlaşdıra biləcək (məsələn, bir əllə tutacaqdan tutmağın, digəri ilə telefonu saxlamağın lazım olduğu metroda). Bunun üçün virtual səhifələri dəyişməyə ehtiyac qalmayacaq və gözləri yalnız fırlatmaq tələb olunacaq.
Mütəxəssislər qeyd ediblər ki, hazırda yeni smartfon sınaq, eləcə də layihənin gələcək maliyyələşməsi ilə bağlı bir sıra detalların razılaşdırılması mərhələsindədir.
“ZTE” məhsulu ictimaiyyətə bu ilin sentyabrında təqdim etməyi planlaşdırır.
A.S.
www.oxu.az
"

"Azərbaycanın milli axtarış sistemi yaradılacaqAzərbaycanın İT şirkətləri milli axtarış sisteminin yaradılmasında lazım olan köməkliyi etməyə hazırdırlar.
Oxu.Az xəbər verir ki, bu barədə Trend-ə İT bazarında mənbə bildirib.
Milli axtarış sisteminin yaradılmasında əsas məqsəd ölkənin informasiya təhlükəsizliyini təmin etməkdir. Həmçinin reklamdan əldə olunan qazanc ölkə daxilində qalacaq.
Bildirilir ki, əvvəl milli axtarış sisteminin yaradılması “Dilmanc” lahiyəsi çәrçivәsindә aparılırdı.

“Global Stats” mərkəzinin məlumatına görə, Azərbaycanda ən populyar axtarış sistemi “Google” şirkətidir (94%).
U.A.
www.oxu.az
"

"Azərbaycanda SIM-kartların satışı mərkəzləşdiriləcək“2017-ci ilin ilk aylarında Azərbaycanda mobil rabitə operatorlarının SIM-kartlarının mərkəzləşdirilmiş satış sisteminin tətbiq olunacağı gözlənilir”.
Oxu.Az xəbər verir ki, bu barədə Trend-ə ölkənin telekommunikasiya bazarındakı mənbə məlumat verib.
Məlumata görə, söhbət operatorların abunəçilərinin onlayn rejimdə müəyyənləşdirilməsinə imkan verən sistemdən gedir. SIM-kartın satışı zamanı abunəçi haqqında məlumat həm operatorun məlumat bazasına, həm də Rabitə və Yüksək Texnologiyalar Nazirliyinin Məlumat-Hesablama Mərkəzinə daxil ediləcək.
Hökumətin SIM-kartların satışı proseduruna dəyişikliklər barədə müvafiq qərarına uyğun olaraq, kartların qeydiyyatı mərkəzləşdirilmiş və bütün operatorlar üçün vahid qaydada aparılacaq. Bu addım həmin sahədə olan nöqsanları aradan qaldırmağa və satışları sistemləşdirməyə imkan verəcək.
U.A.
www.oxu.az
"

"Azərbaycanda daha bir olimpiada keçiriləcək2019-cu ildə Azərbaycanda Beynəlxalq İnformatika Olimpiadası keçiriləcək.
Oxu.Az APA-ya istinadən xəbər verir ki, təhsil naziri Mikayıl Cabbarov bildirib ki, beynəlxalq olimpiada ADA Universitetinin bazasında reallaşacaq.
Nazir qeyd edib ki, bu yaxınlarda Beynəlxalq İnformatika Olimpiadasının rəhbərliyi ilə keçirilən görüşdə ilkin razılıq əldə olunub: “Azərbaycan məktəblərində müasir proqramlaşdırmaya dair informatika məzmununun yaradılmasına və yeni məzmunun tədrisi, müəllimlərin hazırlanması üçün proqramın hazırlanması razılaşdırılıb. Əminik ki, Beynəlxalq İnformatika Olimpiadasından bizə qalan mirası təhsilin keyfiyyətcə yeni səviyyəyə yüksəlməsi olacaq. Bu gün təhsilin qarşısında duran əsas vəzifələrdən biri də informatika kursunun məzmunun müasirləşdirilməsidir. Bu, çox böyük və vacib mövzudur”.
A.M.
www.oxu.az
"

"Milyonlarla istifadəçi “WhatsApp”sız qalacaq“WhatsApp” messenceri köhnə qacetlərdə işləməyəcək. 
Oxu.Az-ın RİA Novosti-yə istinadən xəbərinə görə, bu barədə layihə müəllifləri məlumat veriblər.
Mobil proqram “iPhone 3GS”, “Windows Phone 7”, “Android 2.1” və “Androis 2.2” proqram təminatlı telefonlarda dəstəklənməyəcək.
“Bu qacetlər bizim tariximizin mühüm bir hissəsi olublar, lakin onlar “WhatsApp”ın yeni imkanlarını dəstəkləyə bilməyəcəklər”, - lahiyə müəlliflərindən biri deyib.
S.B.
www.oxu.az
"

"MTRŞ sədri: Yeni telekanallar açılmayacaq“Azərbaycanda televiziya və radio kanallarının sayı yetərincədir”.
Oxu.Az xəbər verir ki, bunu APA-ya Milli Televiziya və Radio Şurasının (MTRŞ) sədri Nuşirəvan Məhərrəmli deyib.
O, yeni telekanalların açılması ilə bağlı quruma müraciətlərin olub-olmadığına dair sualı cavablandırarkən bildirib ki, yeni telekanalların açılmasına ehtiyac yoxdur: “Reklam bazarı da yeni telekanalların açılmasına heç imkan vermir”.
A.M.
www.oxu.az
"

"Yeni il bayramınız “Samsung Curved TV” ilə daha parlaq olsun“Samsung” Azərbaycan xalqını qarşıdan gələn Yeni il və Həmrəylik Günü münasibətilə təbrik edir və arzu edir ki, gələn il hamımız üçün “Samsung Curved TV” kimi parlaq və innovativ olsun.
Biz azərbaycanlılar öyrəşmişik ki, Yeni il bayramlarını ənənəvi olaraq ekran qarşısında, bayram stolunda, rahat ailə çevrəsində keçirək və ya dost-tanışın evinə gedib birlikdə sevimli film və proqramlara baxaq.
“Samsung Curved TV” sayəsində isə sözün həqiqi mənasında, bayram daha maraqlı, daha  əlamətdar olur.
“Yeni il stolunun ən yaxşı yaraşığı televizordur” deyimi innovativ “Samsung Curved TV”  sayəsində doğrudan da həqiqətə çevrilir. 
Bizimlə bir yerdə olun və gələn ildə “Samsung”dan daha innovativ texnologiyaları gözləyin. 
E.Ə.
www.oxu.az
"

"Azərbaycanda rəqəmsal reseptlər tətbiq olunacaqAzərbaycanda rəqəmsal resept sisteminin tətbiqi planlaşdırılır. 
Oxu.Az Report-a istinadən xəbər verir ki, bu, “Telekommunikasiya və informasiya texnologiyalarının inkişafına dair Strateji Yol Xəritəsində” qeyd edilib.
Sənədə əsasən, rəqəmsal resept sisteminin tətbiqi nəticəsində mövcud vəziyyəti əsaslı şəkildə dəyişmək mümkün olacaq:
“Hazırda həkimlər tərəfindən reseptlər əl ilə yazılmaqla, kağız daşıyıcılarda təqdim olunur. Bundan əlavə, həkimlər yazdıqları reseptlərin sayı və növünü özündə əks etdirən hesabat hazırlayırlar. 
Pasiyent kağız resepti əczaçıya təqdim edir və əczaçı resepti öz məlumat sisteminə daxil etdikdən sonra müvafiq dərmanları təqdim edir. Pasiyentlər əl ilə yazılmış kağız resepti itirdikləri və ya bu reseptlər yararsız hala düşdüyü hallarda, öz həkimləri ilə yenidən görüş təyin etmək məcburiyyətində qalırlar”. 
Qeyd olunub ki, rəqəmsal resept sisteminin tətbiqi məqsədilə elektron səhiyyə proqramı çərçivəsində rəqəmsal resept standartları işlənib hazırlanacaq. Sənədə əsasən, rəqəmsal resept sisteminə bütün əczaçılıq və tibb müəssisələrinin inteqrasiyası təmin ediləcək, həkimlər pasiyentin unikal elektron identifikasiya nömrəsinə uyğun rəqəmsal resept tərtib edərək, mərkəzi elektron tibbi uçot sisteminin yaddaşına ötürəcəklər: 
“Pasiyent tərəfindən istənilən əczaçıya müraciət edilərək, şəxsiyyət vəsiqəsi və ya rəqəmsal resept nömrəsi təqdim edilməklə və əczaçı tərəfindən həmin məlumatlar rəqəmsal resept sistemində yoxlanılmaqla, tələb edilən dərman ləvazimatları əldə ediləcək”.
U.A.
www.oxu.az
"

"Azərbaycan İKT-nin inkişafına bu qədər vəsait xərcləyəcəkAzərbaycanda Telekommunikasiya və informasiya texnologiyalarının inkişafına dair “Strateji Yol Xəritəsi”ndə müəyyən edilmiş strateji hədəflərə nail olmaq üçün ümumilikdə 585 mln. manat həcmində investisiya tələb olunur.
Oxu.Az “Report”a istinadən xəbər verir ki, bu barədə həmin sənəddə qeyd olunub.
Strateji Yol Xəritəsində nəzərdə tutulan tədbirlərin icrası dövlət büdcəsi, büdcədənkənar fondlar, Sahibkarlığa Kömək Milli Fondu, Azərbaycan İnvestisiya Şirkəti, yerli büdcələr, mülkiyyət formasından asılı olmayaraq yerli idarə, müəssisə və təşkilatların vəsaitləri, habelə birbaşa xarici investisiyalar, ölkə bank sisteminin kreditləri və qrantlar, o cümlədən beynəlxalq təşkilatların və xarici dövlətlərin kreditləri, texniki və maliyyə yardımları, maliyyə bazarlarının alətləri və qanunvericiliklə qadağan olunmayan digər mənbələr hesabına maliyyələşdiriləcək.
Maliyyə vəsaitlərinin müəyyən edilmiş prioritet hədəflər üzrə ən səmərəli şəkildə sərf olunmasını təmin etmək üçün büdcələr nəticələrə əsaslanan büdcə tərtibatı prosesi çərçivəsində işlənib hazırlanacaq. Tələb olunan maliyyə vəsaitinin böyük hissəsi mövcud büdcələrin restrukturizasiyası, özəl sektorun və müxtəlif investorların birgə maliyyələşdirmə səyləri ilə təmin ediləcək.
U.A.
www.oxu.az
"

"Ölkədə üç dövlət qurumu özəlləşdirilə bilərRabitə və Yüksək Texnologiya Nazirliyinin nəzdində fəaliyyət göstərən “Aztelekom” MMC, Bakı Telefon Rabitəsi İstehsalat Birliyi və “AzİnTelecom” MMC kimi təşkilatların özəlləşdirilməsi, habelə nazirliyin digər müəssisələrdəki dövlətə məxsus paylarının təqdim edilməsi nəzərdən keçirilə bilər.
Oxu.Az APA-ya istinadən xəbər verir ki, bu barədə Telekommunikasiya və informasiya texnologiyalarının inkişafına dair “Strateji Yol Xəritəsi”ndə deyilir.
Qeyd olunur ki, özəlləşdirmə və dövlətə məxsus payların təqdim edilməsi tədbirləri çərçivəsində, habelə müstəqil tənzimləyici qurum yaradılanadək RYTN-nin tənzimləyici qurum kimi daha effektiv fəaliyyət göstərməsi məqsədilə bu sahələrə özəl investisiyaların cəlb edilməsi imkanları dərin və ətraflı şəkildə təhlil ediləcək.
U.A.
www.oxu.az
"

"Azərbaycanda İKT-nin inkişafına dair “Strateji Yol Xəritəsi” açıqlandıAzərbaycanda telekommunikasiya və informasiya texnologiyalarının (İKT) inkişafına dair “Strateji Yol Xəritəsi” açıqlanıb. 
Oxu.Az xəbər verir ki, sənəd Azərbaycan Prezidenti İlham Əliyevin 2016-cı ilin dekabrın 6-da imzaladığı fərmanla təsdiq edilib. 
Sənədlə bu linkdən tanış ola bilərsiniz.
U.A.
www.oxu.az
"

"“Alibaba”da Azərbaycanın bu məhsulları populyardır“azexport.az” saytı “alibaba.com” portalı vasitəsilə Azərbaycan məhsullarına xarici bazarlardan daxil olan tələbə dair infoqramı azərbaycanlı iş adamlarına təqdim edib.
Oxu.Az APA-ya istinadən xəbər verir ki, infoqramda əks olunan məlumatlara əsasən, ötən 1 ay ərzində portal vasitəsi ilə Azərbaycandan 1500-dən artıq sorğu ilə şərab və digər içki növləri, 600-dən artıq sorğu ilə meyvə və quru meyvələr, 250-dən artıq sorğu ilə mebel və 160-dan artıq sorğu vasitəsilə dərman bitkiləri və biyan kökü “alibaba.com” saytında axtarış verilib.
Qeyd edək ki, bu məlumatlar “alibaba.com” saytının statistik göstəriciləri əsasında “azexport.az” saytı tərəfindən hazırlanıb.
Məlumatlar “alibaba.com” istifadəçilərinin 20 fərqli ölkədən apardıqları axtarış sorğularına əsaslanır.
Əlavə edək ki, “azexport.az” dünyanın ən nüfuzlu ticarət portallarından biri olan “alibaba.com”-un qızıl üzvüdür və əldə olunan razılaşmaya uyğun olaraq “azexport.az” mütəmadi olaraq portalın statistik məlumatları əsasında xarici bazarlara dair azərbaycanlı iş adamlarına analitik məlumatlar təqdim edəcək.
U.A.
www.oxu.az
"

"Osman Gündüz: Son günlər internetə girişdə problemlər yaşanır“Son günlərdə Azərbaycan internetinin keyfiyyəti hiss olunacaq dərəcədə pisliyə doğru dəyişib. Həmçinin, bəzi milli internet resurslara girişlə bağlı problemlər yaranıb.
Son bir neçə gündə isə hətta İT sahəsindən yazan bloqçular, biznes, elm-təhsil yönümlü sayt sahibləri bəzi provayderlər üzərindən resursların açılmasında problemlərlə üzləşdiyini bildirirlər”.
Oxu.Az xəbər verir ki, bunu Azərbaycan İnternet Forumunun prezidenti Osman Gündüz sosial şəbəkədə yazıb.
Onun sözlərinə görə, sosial mediada mərc oyunları ilə bağlı bəzi beynəlxalq resurslara girişlərdə məhdudiyyətlərin olması ilə bağlı müzakirələr gedir: 
“Görünən budur ki, bütün bu məhdudiyyətlər pərakəndə halda baş verir. Bəzi resurslar bir neçə provayderlərdə normal işləyir, digərlərində isə giriş bloklanıb. Görəsən, bunun səbəbi nədir? Nə baş verir? Nə üçün bununla bağlı rəsmi açıqlamalar verilmir?
AİF olaraq biz qanunvericiliklə məhdudlaşdırılması vacib olan resursların ola biləcəyini istisna etmirik. Amma bütün bunlarla bağlı rəsmi açıqlamaların verilməsi, ayrı-seçkiliklərin olmaması, məhdudlaşdırmaların hüquqi əsaslarının göstərilməsi çox vacibdir.
Düşünürük ki, bu kimi addımlar sonda həm Azərbaycanın beynəlxalq imici, internetin azadlığı, həmçinin də ölkədə rəqəmsal sahibkarlığın, internet biznesin inkişafı üçün ciddi problemlər yarada bilər.
Həmçinin bu cür pərakəndə formada bloklama, rəsmi yanaşmaların olmaması sonda milyonlarla vəsait xərclənərək qurulan Regional Data Mərkəzdən qlobal resursların da istifadəsinə ciddi problemlər yarada bilər. Ümid edirik ki rəsmi qurumlar bununla bağlı açıqlamalar verəcəklər”.
U.A.
www.oxu.az
"

"“iPhone 8”-in bəzi özəllikləri internetə sızdıYaponiyanın “Mac Otakara” portalı 2017-ci ildə təqdimatı gözlənilən “iPhone 8” smartfonu haqqında yeni məlumatlar yayıb.
Oxu.Az Lent.az-a istinadən xəbər verir ki, “iPhone 8”in 3D formatında çəkiliş üçün vertikal ikili kameraya, daha parlaq və qənaətcil OLED-displeyə malik olacağı bildirilir. 
Cihazın korpusu şüşədən olacaq və bunun sayəsində smartfon simsiz şarj edilə biləcək.

Bundan başqa, gələn il “iPhone 7s” və “iPhone 7s Plus” smartfonlarının da təqdim olunacağı gözlənilir. Bu cihazların LCD-ekran, alüminium korpus və horizontal yerləşəcək obyektivə malik olacaqları gözlənilir.
Qeyd edək ki, “Apple”ın “Ferrari” avtomobil brendi ilə əməkdaşlıq şəraitində xüsusi smartfon buraxacağı barədə də xəbər yayılıb.
U.A.
www.oxu.az
"

"Xarici onlayn mağazalardan alınan mallara görə ƏDV ödəniləcəkmi?“Daha bir mühüm məsələ rəqəmsal iqtisadiyyat çərçivəsində aparılan əməliyyatların vergiyə cəlb olunmasının işlək mexanizminin müəyyən edilməsidir.
Qanunvericiliyə edilmiş əlavə və dəyişikliklərə əsasən, elektron ticarət qaydasında qeyri-rezidentlərdən işlərin və xidmətlərin təqdim edilməsinə, habelə elektron qaydada təşkil olunan lotereyaların, digər yarışların və müsabiqələrin keçirilməsinə görə ƏDV alıcının olduğu yerdə tətbiq ediləcək”.
Oxu.Az xəbər verir ki, bu barədə Vergilər naziri Fazil Məmmədov AZƏRTAC-a müsahibəsində deyib. 
Onun sözlərinə görə, internet üzərindən xaricdən alınmış mallara görə ƏDV ödənilməyəcək:
“Bir daha qeyd etmək istərdim ki, burada söhbət qeyri-rezidentlərdən, internet üzərindən xaricdən alınmış mallardan deyil, iş və xidmətlərdən gedir. 
Bu dəyişikliyin əsas məqsədi rəqabət şərtlərini eyniləşdirmək və uçot sistemi qurmaqdır”, - deyə nazir bəyan edib.
U.A.
www.oxu.az
"

"İranlı nazir Azərbaycana gəlirİranın Rabitə və informasiya texnologiyaları naziri Mahmud Vaezinin rəhbərliyi ilə nümayəndə heyəti dekabrın 26-29-da Azərbaycanda səfərdə olacaq. 
Bu barədə Oxu.Az-a İqtisadiyyat Nazirliyindən bildirilib. 
Səfər çərçivəsində Azərbaycan Respublikası ilə İran İslam Respublikası arasında iqtisadi, ticarət və humanitar sahələr üzrə Dövlət Komissiyasının 11-ci iclası, Azərbaycan-İran biznes forumu və dövlət rəsmiləri ilə görüşlər keçiriləcək, ölkələrimiz arasında müxtəlif sahələrdə əməkdaşlığın genişləndirilməsi imkanları müzakirə ediləcək.
İran nümayəndə heyəti səfər zamanı, həmçinin Naxçıvan Muxtar Respublikasına gedəcək, rəsmi görüşlərdə və bir sıra tədbirlərdə iştirak edəcək.
U.A.
www.oxu.az
"

"Azərbaycanda domen qalmaqalı: “Visa” inhisara alınır?Azərbaycanda “ASAN Viza”nın fəaliyyətə başlaması ilə “az” domenində tərkibində “visa” sözü olan saytların fəaliyyəti dayandırılıb.
Oxu.Az “Qafqazinfo”-ya istinadən xəbər verir ki, bu məsələ ilə bağlı səlahiyyətlər “ASAN xidmət”ə verilib. Rabitə və Yüksək Texnologiyalar Nazirliyi isə domen rəhbərlərinə (evisa.az və evisa.com.az) SMS göndərərək saytların fəaliyyətinin dayandırıldığını bildirib.
“ASAN xidmət” isə problemlə bağlı ötən günün sonunda yaydığı açıqlamada qeyd edib ki, “Elektron vizaların verilməsi prosedurunun sadələşdirilməsi və “ASAN Viza” sisteminin yaradılması haqqında” Azərbaycan Respublikası Prezidentinin 2016-cı il 1 iyun tarixli Fərmanına uyğun olaraq, “ASAN Viza” sisteminin yaradılması təmin edilib, www.evisa.gov.az portalı vasitəsilə elektron vizaların verilməsinə başlanılıb.
Lakin bununla belə, oxşar saytlar vasitəsilə Azərbaycana gəlmək istəyən əcnəbilərə elektron vizaların verilməsi xidməti həyata keçirilirdi. Həmin saytlar dövlətin rəsmi elektron viza portalı təəssüratı yaradaraq, e-viza xidmətlərini qanunvericilikdə müəyyən edilən prosedurlardan fərqli, nəzərdə tutulan dövlət rüsumundan isə dəfələrlə artıq ödəniş almaqla həyata keçiriblər. 

Bu da öz növbəsində elektron viza almaq üçün müraciət edən şəxslərdə çaşqınlıq yaradıb və haqlı olaraq kütləvi narazılığa səbəb olub.
Qeyd edək ki, Azərbaycana gəlmək üçün elektron vizanın verilməsi dövlətin müstəsna səlahiyyətidir və bu cür hallar isə ölkənin imicinə zərər verən amillərdən biridir.
Bunları nəzərə alaraq çaşqınlığın aradan qaldırılması məqsədilə həmin saytların üzərinə müvəqqəti məhdudiyyətlər qoyulub. Bununla əlaqədar həmin domen sahibləri ilə görüşülüb, müzakirələr aparılıb.
Bu cür halların baş verməməsi üçün həmin saytlarda Azərbaycan Respublikasının rəsmi elektron viza portalı “ASAN Viza” sistemi haqqında məlumat və elektron vizanın alınması üçün www.evisa.gov.az portalına keçidin yerləşdirilməsi qərara alınıb.
Maraqlıdır ki, nazirlik domen rəhbərləri ilə görüşmədən, onlara xəbərdarlıq etmədən birbaşa domeni bağlaya bilərmi?
Məsələ ilə bağlı açıqlama verən Milli İnternet Forumun prezidenti Osman Gündüz bildirib ki, domenin tənzimlənməsi ilə bağlı məsələlər qanunvericilikdə aydın şəkildə qeyd olunub: 
“Bu məsələ “Telekommunikasiya haqqında” qanunla tənzimlənir. Qanunun müvafiq müddəasında qeyd olunub ki, milli domenin tənzimlənməsini Rabitə və Yüksək Texnologiyalar Nazirliyi əlaqədar qurumlarla birgə həyata keçirir. 
Yəni, burada artıq səlahiyyət tamamilə nazirliyin üzərinə qoyulmayıb. Burada söhbət İT sahəsində olan provayderlərdən, ictimai qurumlardan gedir.

Realda nazirlik milli domenin tənzimlənməsi ilə bağlı əlaqədar qurumların birgə komissiyasını yaratmalıdır. Bu proses bütün dünyada belə gedir. Biz keçmiş nazirin dövründə belə bir qurumun yaradılması üçün çox danışıqlar apardıq və nəticəsiz qaldı. 
Milli domenin qeydiyyatı ilə bağlı bir inhisarçılıq da var. Mövcud qaydaları da Ədliyyə Nazirliyi təsdiq etməyib. Belə olan halda qərarın da hüquqi əsası yoxdur”.
Media məsələləri üzrə ekspert Xalid Ağaliyev də problemlə bağlı deyib ki, dövlət yalnız gov.az domenləri ilə bağlı qərarvermə sərbəstliyinə malikdir: “Bu sərbəstlik digər milli domenlərə münasibətdə mümkün deyil. Ümumilikdə, nəzərə almaq lazımdır ki, Azərbaycanda domenlərin qeydiyyatı, domenlərə sahiblik məsələləri ilə bağlı hüquqi tənzimləmə xeyli dərəcədə aydın deyil. 
“Az zonasında domenlərin qeydiyyatı qaydaları haqqında əsasnamə”də tənzimləmənin əsasları qarışıq ifadə edilib. Həmin sənədə görə, az zonasında domen adını qeydiyyatdan keçirmək istəyən şəxslə domeninin inzibatçısı arasındakı münasibətlər müqavilə ilə tənzimləyir. 
Həmin müqavilə formasının özü qüsurludur. Müqavilə yalnız inzibatçıya hüquqlar verir, domeni alana isə vəzifələr yükləyir. Domeni alanın isə hüquqları demək olar ki, yox dərəcəsindədir.

Bununla belə həmin sənədin əsas məsələləri tənzimlədiyini demək olar. Əsasnamə inzibatçıya domenin fəaliyyətini dayandırmaq və ya ləğv etmək hüququ verir.

Domen ödənişi zamanında edilmədikdə, domen sahibi öz məlumatlarına dəyişiklik edib, bu haqda inzibatçıya bilgi vermədikdə, məhkəmə qərarı olduqda və domen sahibi özü müraciət etdikdə domen sərbəstləşdirilə və ya başqasına verilə bilər.
Beynəlxalq təcrübə bundan ibarətdir ki, domen adları üzrə mübahisələr adətən əmtəə nişanına, firma adına olan hüququn pozulması hallarında özünü göstərir. Bu kontekstdə yaranan problemlər əsasən, “İnformasiya cəmiyyəti məsələlərinə həsr olunmuş dünya sammitləri”nin, BMT-nin 11-ci konqresinin sənədləri, Avropa Şurasının “Kompyuter cinayətkarlığı ilə mübarizə haqqında” Konvensiyası, WIPO və ICANN-ın “Domen Adları Üzrə Mübahisələrin Araşdırılmasının Vahid Siyasəti və Qaydaları”, habelə, Paris konvensiyası tətbiq edilməklə həll edilir. 
Həmin sənədlərdən çıxış etsək, prinsipcə, A tərəf B tərəfinin istifadəsində olan domen adına iddia edə, hətta onun qeydiyyatını ləğv etdirə bilər. Ancaq bunu məhkəmə qaydasında etmək olar. Məhkəmə yalnız o halda domeni başqasına verə və ya ləğv edə bilər ki, domen adına iddia edən tərəf domen adının onun əmtəə nişanına, firma adına oxşar və ya yaxın olduğunu, domenin sahibinin mübahisəli domenlə əlaqədar hüquqi və ya qanunu maraqlarının olmadığını, habelə, domenin məsuliyyətsiz istifadə olunduğunu isbat edə bilsin.
Nəzərə almaq lazımdır ki, bu, prinsipcə mümkündür. Ancaq yuxarıda qeyd olunan şərtləri məhkəmədə isbat etmək çox çətindir. Bütün deyilənləri ümumiləşdirsək, ortaya çıxan aydın mənzərə bundan ibarətdir ki, hər hansı nazirlik, inzibatçı domeni sahibindən alıb, öz istəyi üzrə başqa fiziki və ya hüquqi şəxsə verə bilməz. Belə hal olarsa, bu mülkiyyət hüququnun ciddi pozuntusudur”.
U.A.
www.oxu.az
"

"Azərbaycanda bəzi saytların üzərinə məhdudiyyət qoyulub“Elektron vizaların verilməsi prosedurunun sadələşdirilməsi və “ASAN Viza” sisteminin yaradılması haqqında” Azərbaycan prezidentinin 2016-cı il 1 iyun tarixli fərmanına uyğun olaraq “ASAN Viza” sisteminin yaradılması təmin edilib, www.evisa.gov.az portalı vasitəsilə elektron vizaların verilməsinə başlanılıb.
Oxu.Az xəbər verir ki, “ASAN Xidmət”in İnformasiya təminatı şöbəsindən APA-ya verilən məlumata görə, lakin bununla belə, oxşar saytlar vasitəsilə Azərbaycana gəlmək istəyən əcnəbilərə elektron vizaların verilməsi xidməti həyata keçirilirdi.
“Həmin saytlar dövlətin rəsmi elektron viza portalı təəssüratı yaradaraq, e-viza xidmətlərini qanunvericilikdə müəyyən edilən prosedurlardan fərqli, nəzərdə tutulan dövlət rüsumundan isə dəfələrlə artıq ödəniş almaqla həyata keçiriblər. Bu da öz növbəsində elektron viza almaq üçün müraciət edən şəxslərdə çaşqınlıq yaradıb və haqlı olaraq kütləvi narazılığa səbəb olub. 
Azərbaycana gəlmək üçün elektron vizanın verilməsi dövlətin müstəsna səlahiyyətidir və bu cür hallar isə ölkənin imicinə zərər verən amillərdən biridir. Qeyd olunanları nəzərə alaraq çaşqınlığın aradan qaldırılması məqsədilə həmin saytların üzərinə müvəqqəti məhdudiyyətlər qoyulub. Bununla əlaqədar həmin domain sahibləri ilə görüşülüb, müzakirələr aparılıb. Bu cür halların baş verməməsi üçün həmin saytlarda Azərbaycan Respublikasının rəsmi elektron viza portalı “ASAN Viza” sistemi haqqında məlumat və elektron vizanın alınması üçün www.evisa.gov.az portalına keçidin yerləşdirilməsi qərara alınıb”, - deyə məlumatda bildirilir.
E.Ə.
www.oxu.az
"

"Deputat: Azərbaycanda kiberəsgərlər yetişdirmək lazımdır“Bu gün Azərbaycanın virtual məkanda müdafiəsi üçün kiberəsgərlər yetişdirmək lazımdır”. 
Oxu.Az APA-ya istinadən xəbər verir ki, Azərbaycan Milli Elmlər Akademiyasının İnformasiya Texnologiyaları İnstitutunun direktoru Rasim Əliquliyev bildirib ki, 25 il ərzində ölkənin hərbi, iqtisadi, siyasi suverenliyi sırasında informasiya suverenliyi də bərqərar olunub. 
İnternet məkanında Azərbaycanla bağlı çox böyük işlərin görüldüyünü deyən direktor vurğulayıb ki, ölkənin müdafiəsini tək real məkanda, sərhədlər çərçivəsində yox, virtual məkanda da qorumalıyıq. 
Onun sözlərinə görə, informasiya müharibəsi barədə şagirdlərə, tələbələrə zəruri biliklər verilməli, bu günün əsgəri həm də kiberəsgər olmalıdır: “Azərbaycan ordusu yüksək texnologiyalarla təmin olunur. Bu gün şagirdlərə “Kalaşnikov” avtomatını öyrətməklə yanaşı informasiya mübarizəsi texnologiyalarını öyrətməliyik. Xüsusilə, Vikipedia ilə bağlı müəyyən narahatlıqlar var. Çünki Vikipediya sahəsində o qədər də yaxşı vəziyyətdə deyilik. Buna görə ayılmalı, virtual Azərbaycanı inkişaf etdirməliyik. Ölkəmizin həm real, həm də virtual məkanda müdafiəsini təmin etmək, şagird və tələbələrin internet resurslarında, sosial şəbəkələrdə, Vikipedia və digər mənbələrdə səmərəli fəaliyyət göstərmələri üçün zəruri biliklər tədris olunmalıdır”.
İnstitut direktoru əlavə edib ki, bu gün yeni biliklərin ali məktəblərə daxil olması çox böyük problemlər yaradır. Onun sözlərinə görə, yeni bilikləri qəbul etmək üçün ali məktəblərin dərslikləri, müəllimləri, müəyyən maddi-texniki bazaları yoxdur. R.Əliquliyev qeyd edib ki, nəticədə ali məktəblər aparıcı ixtisaslar üzrə mütəxəssis hazırlaya bilmir: 
“Proqram mühəndisliyi, kriptoqrafiya və müxtəlif ixtisaslar üzrə kadrlar hazırlanmır. Bunları nəzərə alaraq həm ölkə, həm də xaricdə tədqiqat və təhsil məqsədli kadrlar seçilərkən bəzi ixtisaslara diqqət ayırmaq lazımdır. Yeni biliklərin davamlı olaraq transformasiyasını təmin etmək məqsədilə ölkənin qabaqcıl elmi müəssisələrinin nəzdində müəllimlər üçün ixtisasartırma kurslarının yaradılması məqsədəuyğundur”.
E.Ə.
www.oxu.az
"

"Avropa İttifaqı “Facebook”u saxtakarlıqda ittiham edirAvropa İttifaqı “Facebook”u “WhatsApp”ı aldığı dövrlərdə yalan məlumat verərək saxtarlıq etməkdə ittiham edir. 
Oxu.Az BBC.com-a istinadən məlumat verir ki, “Facebook” “WhatsApp”ı alarkən bu iki platforma arasında heç bir məlumatın paylaşılmayacağı və istifadəçi hesablarının birləşdirilməyəciynə dair söz verib. 
Daha sonra isə bu ilin avqust ayında bu qaydanı pozaraq istifadəçilərin hesablarını və telefon nömrələrini bu iki platforma arasında paylaşıb. 
“Facebook”un ittihamlara cavab vermək üçün 31 yanvar 2017-ci ilə kimi vaxtı var, əks halda “Facebook” dövriyyəsinin 1 faizi məbləğində (təxminən 170 milyon dollar) cərimə olunacaq.
İsmayıl Nur
www.oxu.az 
"

"“Facebook”da rəngli postlar dövrü başlayır – FOTO“Facebook” qrup videozəngləri və rəngli postlar funksiyalarını təqdim edib.
Ötən ilin aprelində “Facebook Messenger”in istifadəçiləri üçün videozəng funksiyası əlçatan olub, bir il sonra isə qrup zəngləri funksiyası istifadəyə verilib.
Oxu.Az-ın məlumatına görə, “ICTnews” Elektron Xəbər Xidməti “hitech.newsru.ru” saytına istinadən yazır ki, indi isə “Messenger”in istifadəçiləri qrup videozənglərinin köməyilə bir-biri ilə ünsiyyət saxlaya bilərlər.
“Facebook”un bloqunda dərc edilmiş məlumata əsasən, qrup videozəngləri artıq “Messenger”in masaüstü versiyasında, həmçinin mobil tətbiqin “iOS” və “Android” üçün son versiyasında əlçatandır. 
Zəng etmək üçün qrup çatına daxil olmaq və yuxarı sağ küncdəki videoçat ikonkasını sıxmaq lazımdır. Bundan sonra qrupun bütün iştirakçıları bildiriş alaraq videozəngə qoşula biləcəklər.
Ümumilikdə videoçatda 50-dək həmsöhbət iştirak edə bilər, amma ekranda eyni anda ən çoxu 6 iştirakçı görsənir, digərləri isə yalnız söhbətin təşəbbüskarını görürlər.
Bundan başqa, “Facebook” istifadəçilərə daha bir yenilik hazırlayıb. İndi rəngli postlar dərc etmək mümkündür. Bunun üçün, sadəcə, mətnin daxil edilməsi sahəsindən aşağı hissədə yerləşən rəngli dairələrdən birinə sıxmaq lazımdır.
Hələ ki bu funksiyanı yalnız messencerin “Android” versiyası üçün tətbiq etmək mümkündür, amma tezliklə belə imkan “iOS” və onlayn versiyada əlçatan olacaq. 
Sözügedən funksiya hələ ki bütün platformalar üçün istifadəyə verilməsə də, bütün “Facebook” istifadəçiləri rəngli postları görə biləcək.



U.A.
www.oxu.az
"

"Bütün təhsil müəssisələri vahid platformada birləşdiriləcəkAzərbaycanda fəaliyyət göstərən bütün təhsil müəssisələrini vahid sistemdə birləşdirəcək “Unibook” platforması yaradılacaq. 
Oxu.Az Report-a istinadən xəbər verir ki, layihəni icra edəcək şirkətin nümayəndəsi İsmayıl Ələkbərov bildirib ki, hazırda ölkədə bəzi universitetlərdə “Unibook” artıq tətbiq olunur, lakin şirkət bu platformanı kütləvi formaya çatdıracaq və vahid sistem yaradacaq.
“Unibook”la tələbə və müəllimlərin vahid məlumat bazası, elektron jurnallar, dərsə davamiyyət, imtahanların elektron şəkildə şəffaf keçirilməsi, qiymətəndirmənin aparılması, hesabatlılıq sistemi, statistik məlumatların götürülməsi və emalı, çatdırılması, elektronlaşdırılması və s. nəzərdə tutulub.
""Əslində, bu sistem çox az ölkədə tətbiq edilib. “Unibook” sisteminin tətbiqi ilə bağlı MDB və Avropanın bəzi ölkələrində paralellər həyata keçiririk. Bir sıra Avropa ölkələri bu sistemə maraq göstərir. Məsələn, Macarıstanda dövlət təhsil sistemi bu şəkildə qurulub. Onlarda analoji sistem var, lakin mövcud texnologiyaları köhnədir. 
Bu texnologiya daim yenilənməlidir. Hazırda irəli sürdüyümüz texnoloji platforma mütərəqqi texnologiyadır. O, həm sürətli, həm məlumatların çevik emalı, həm də əlçatarlılıq baxımından üstünlük əldə edir. Bu sistemin artıq növbəti ildən tətbiq edilməsinə hazırlaşırıq”, - deyə İ.Ələkbərov qeyd edib.
E.Ə.
www.oxu.az
"

"Elektron ticarətin vergiyə cəlbi nəyi dəyişəcək?“Elektron yolla aparılan ticarət əməliyyatlarının vergiyə cəlb olunması informasiya texnologiyalarının getdikcə həyatımıza daha çox daxil olması fonunda təbii və zəruri haldır.
Düzdür, bizdə hələ demək olmaz ki, bu sahədə ticarət əməliyyatları geniş xarakter daşıyır. 
Lakin hər halda əməliyyatlar mövcuddur. Ümumiyyətlə, qeyd etməliyəm ki, elektron sahədə biznes üçün çox böyük imkanlar vardır”.
Bu sözləri Oxu.Az-a açıqlamasında iqtisadçı-ekspert Pərviz Heydərov deyib. 
“Bu, bizdə hələ tam təsbitini tapmasa da, məsələdən hali olanlarımız az deyil. Odur ki, təkrar edirəm ki, bu cür əməliyyatların vergiyə cəlb edilməsi üçün müvafiq işlək mexanizmin tədricən təşəkkül tapması baxımdan, Vergi Məcəlləsində uyğun müddəaların əksini tapması müsbət hadisədir. 
Bütün bunlar getdikcə, daha da təkmilləşəcək. Yeni müddəalara əsasən, vergi orqanlarında uçotda olmayan şəxslər tərəfindən ödənişlər aparılarkən yerli bank, xarici bankın Azərbaycan Respublikasındakı filialları və ya poçt rabitəsinin milli operatoru tərəfindən qeyri-rezidentə ödənilməli olan məbləğə ƏDV hesablanmalı və bu, alıcının vəsaiti hesabına tutulmalı və büdcəyə ödənilməlidir.
Hesab edirəm ki, elektron ticarət genişləndikcə, bax, məhz bu amil, ölkəmizdə vergilərin, ümumiyyətlə, istehlakçı üzərinə “sürüşdürülməsi” baxımından da əhəmiyyətli olacaqdır. 
Ancaq bütün bunlara bahəm, heç şübhəsiz ki, elektron ticarətə vergilərin cəlbi qeyri-nağd ödənişlərin genişləndirilməsi işləriylə də ziddiyyət təşkil etməməli və bunun daha inkişafı ilə birbaşa uyğunluq təşkil etməlidir”, - deyə ekspert qeyd edib. 
U.A.
www.oxu.az
"

"Xarici onlayn mağazalardan alınan mallara görə ƏDV ödəniləcək – YENİLƏNİB“Xaricdən onlayn mağazalardan alınan mallara görə 18%-dən əlavə ƏDV tutulması barədə qərar internet ödəmələrində yerli sahibkarların hüquqlarını qorumaq məqsədi ilə atılmış addımdır”.
Bu barədə Oxu.Az-a açıqlamasında biznesin inkişafı üzrə mütəxəssis Nicat Manafov deyib.
Onun sözlərinə görə, bu qərar yerli istehsalçıların əcnəbilər qarşısında haqsız rəqabətinin qarşısını almış olacaq:
“Yerli sahibkarlar elektron ticarət vasitəsilə öz məhsul və xidmətlərini satarkən həm ƏDV, həm də idxalat və gəlir vergisi ödəməli olurlar. Amma beynəlxalq platformalar isə bunların heç birini ödəmir və nəticədə haqsız bir rəqabət yaranır”.
Mütəxəssis deyib ki, həmçinin beynəlxalq platformalar reklam üzərindən də xeyli miqdarda gəlir əldə edirlər:
“Beynəlxalq platforların bir çoxu “Facebook”, “You tube”, “Google” və s. kanalları vasitəsilə reklam yerləşdirirlər ki, bundan əldə edilən qazancın isə vergisini ödəmirlər”.
N.Manafov deyir ki, bununla belə bu qərar bu kimi halların qarşısını ala bilməyəcək:
“Düşünürəm, bu qərar bu kimi halların qarşısını ala bilməyəcək. Çünki xaricdə yaşayan azərbaycanlıların sayı kifayət qədərdir. Onlar çox rahatlıqla dost-tanışlarının pulunu onların kartlarına yatıracaqlar. Onlar isə bunu ATM-də nağdlaşdıracaqlar.
Yenidən isə o vəsaiti aid olduqları ölkənin (Rusiya, İngiltərə və s.) kartına yatıracaqlar. Beləliklə, onların dost-tanışları internetdən alış-veriş edəcəklər. Yaxud da vəsaiti dost-tanışlarının adına virtual kartlara yatıracaqlar”.
O, həmçinin əlavə edib ki, Azərbaycana bir çox məhsullar xaricdən idxal oldunduğundan burada hər hansı rəqabətdən danışmaq da düzgün deyil.
Mütəxəssis qeyd edib ki, bu qərar, xüsusən alıcıların istehlak səbətinə ciddi ziyan vuracaq:
“Onlar ciblərinə uyğun qiymətə istədikləri texnologiya, geyim və s. ala bilməyəcəklər. Məcbur olacaqlar ki, 18%-dən əlavə ƏDV ödəsinlər. Çünki yerli bazarda internetdə satılan məhsulların bir qismi yoxdur”.
10:08
Xaricdən onlayn mağazalardan alınan mallara görə əlavə ƏDV tutulacaq. 
Oxu.Az Fins.az-a istinadən xəbər verir ki, bu barədə Vergilər Nazirliyindən bildirilib. 
Milli Məclisə təqdim edilən Vergilər Məcəlləsində, elektron ticarətə dair xüsusi qeyd vardır. Bu qeyddə xarici onlayn mağazalardan alınan mallara görə ƏDV tətbiqi qeyd edilmişdir. Nazirlikdən bildirilir ki, bu cür yanaşma yerli istehsalçılar və ticarətçilərə qarşı ədalətli addım olacaq.
Məlumat üçün bildirək ki, hazırda ƏDV üzrə faiz dərəcəsi 18% təşkil edir.
U.A.
www.oxu.az
"

"Onlayn pul qazanmağın yeddi ən asan yoluMövcud şəraitdə bəzi insanlar əlavə gəlirə ehtiyac duyur, bəziləri isə ümumiyyətlə, iş tapmaqda çətinlik çəkir və istənilən halda gəlirə ehtiyacı vardır.
Bəzi insanlar isə ilkin kapitalının olmadığından şikayət edərək kəşf etdiyi hansısa ideyanı reallaşdıra bilmir. 
Maraqlı və güclü ideyalarınız varsa və yeniliklər kəşf etməkdə özünüzə inanırsınızsa, bunları heç bir ciddi vəsait xərcləmədən gəlirə çevirməyin bəzi yollarından danışacağıq.
Bunun ən optimal yolu onlayn pul qazanmaqdır. Bu, ilk baxışdan asan səslənsə də, bir o qədər də məsuliyyət tələb edən işdir. Heç vaxt alınmaz deməyin.
Rəqabətin çox olmağından çəkinməyin, əksinə olaraq, rəqabətli mühitdə sağlam ideyalar həmişə uğur qazanmışdır. Sadəcə özünüzə və ideyalarınıza güvənirsinizsə, aşağıdakı açar vasitələrdən yararlana bilərsiniz.
1)  “You tube”​ kanal yaratmaqla pul qazanmaq
İlkin olaraq özünüzə gmail hesab açırsınız. Açdığınız hesab üzrə “You tube” kanalınızı yarada bilərsiniz. Kanal yaratdıqdan və bütün texniki məsələlər düzgün olduqdan sonra kanalınıza videolar yerləşdirirsiniz. 
Bir neçə videodan sonra isə pul qazanmaq funksiyası işə düşəcəkdir. Bu isə bilavasitə sizin yerləşdirdiyiniz videolardan aslıdır. Belə ki, “You tube” üzrə əsas gəlir reklamlardan olur ki, sizin videolara bir neçə cür məsələn: “You tube” tərəfindən avtomatik reklamlar quraşdırılır və həmin reklama daxil olmuş istifadəçi reklam olan saytda bir müddət (təxminən) 1 dəqiqə qalarsa, siz buna görə pul qazanmış olursuz.
Həmçinin video başlamamış 9-15 saniyəlik reklam videoları olur ki, izləyici əgər bu reklam çarxına sona qədər baxmış olarsa, siz avtomatik pul qazanmış olursunuz.
Nəticədə sizin “Google Adsense” hesabınıza pullar yığılmış olur. Onu da qeyd edək ki, “You tube” tərəfindən bəzi şərtlər var ki, siz bunlara əməl etmək məcburiyyətindəsiniz, əks halda kanalınız cəzalandırıla və yaxud bağlana bilər. Bu şәrtlәrin bəziləri ilə tanış olaq.
a) Paylaşdığınız videolar plagiat (oğurluq) olmasın. Orijinallıq vacibdir.
b) Öz videolarınızdakı reklamlara öz hesabınız ilə daxil olmayın. Bu ardıcıl baş verdikdə, “You tube” bunu bilir və hesabınız cəzalandırıla bilər.
c) Qeydiyyatdan keçdiyiniz zaman razılaşdığınız digər qaydalara maksimum əməl etməyə çalışın.
2) Onlayn kurs - müəllim kimi fəaliyyət göstərmək.
Əgər özünüzdə hər hansı bir sahəni tədris edə biləcək qabiliyyəti görürsünüzsə və yaxud real həyatda belə bir fəaliyyətiniz varsa, bu sizə asanlıqla kömək ola bilər. 
Belə ki, müәyyәn bir kütlə içərisində keyfiyyət baxımından tanındıqdan sonra bu, sizin üçün o qədər də çətin olmayacaq. Nəticədə siz onlayn “Skype” vasitəsilə uşaq və yaxud böyüklərə hər hansı bir fənn və yaxud bacarığı tədris edə bilərsiniz.
Məsələn: Xarici dil tədrisi. Onlayn tədrisin həm də özünəməxsus aşağıdakı üstünlükləri vardır:
a) Tədris qiyməti real kurslardan aşağı olur.
b) Tələbə üçün heç bir əlavə xərcə səbəb olmur (nəqliyyat, geyim və s:)
c)  Hava şəraitindən asılılığın olmaması
d)  Vaxta qənaət və rahatlıq.
3) Mobil telefonlar üçün “Apps” və oyunlar yaratmaq
Mobil tətbiqlər müxtəlif əyləncə, musiqi, təhsil və s. sahələrə aid olmaqla insanların müəyyən işlərinin asanlaşmasında mühüm rol oynayır. 
Siz sağlam “Apps” yaratmaqla satışdan kifayət qədər gəlir əldə edə bilərsiniz. Əlavə olaraq sadə “apps”lar vasitəsilə də pul qazanmaq olar. Belə ki, bu proqramlarda siz “Google” mobil reklamları yerləşdirməklə daxilolma sayına görə də pul qazanmış olacaqsınız.
4) Onlayn məkan
Siz alıcı və satıcı, həmçinin sifarişçi və xidmətlər üçün tövsiyə mənbəyi ola bilərsiniz.

Belə ki, siz vasitəçilik yaratmaqla heç bir məsuliyyətiniz olmadan onları eyni bir məkanda (saytınız) qovuşdurmaqla həm onların işini asanlaşdıracaqsınız, həm də gəlir əldə edəcəksiniz.
Saytınızda müxtəlif sahələr üzrə xidmət təklif edən şirkətlərlə əlaqəyə girərək onların iş və xidmətlərini istehlakçıya çatmasında yardımçı olacaqsınız. Məsələn, mən hər hansı bir ərazidə planlaşdırdığım qiymət aralığında xarici dil kursu axtarıram. 
Bunun üçün uzun araşdırmaya ehtiyac olmadan sayt vasitəsilə asanlıqla məlumat əldə edə bilərəm. Və yaxud yaxın ərazidə yemək xidmətləri təklif edən müəssisələrin qiymət və məhsulları ilə tanış olmaq istəyirəm və s. Sayt vasitəsilə qurulmuş hər əlaqə sizin gəliriniz deməkdir. Həmçinin reklam da sizin əlavə gəliriniz olacaq.
5) Öz bloqunuzu yaradın
Əgər öz yazar qabiliyyətinizə güvənirsiznizsə, hər hansı bir sahə üzrə öz bloqunuzu yarada bilərsiniz. Kifayət qədər izləyici kütləniz yaranandan sonra bloqunuzda reklamlar vasitəsilə gəlir əldə edə etmək olar. Məsələn, “Google Adsense” reklamları və yaxud müxtəlif banerler və s.
6) Yaratdıqlarınızı onlayn satın
Əgər qrafik və dizayn proqramlarını yaxşı bilirsiznizsə və fotoqraflıq qabiliyyətiniz varsa, ani kadrları tutmaqda mahirsinizsə, öz işlərinizi sata bilərsiniz.
Həmçinin kiçik və ya gündəlik əşyalar üçün dizayn və marka yaratmaqla da gəlir əldə etmək mümkündür.
Əlavə olaraq peşəkar gördüyünüz iş hansısa bir brend firmasının diqqətini də cəlb edə bilər. Çünki qeyd olunan saytlar əksər markalar tərəfindən izlənilir.
Beləliklə, yaratdığınız bu tipli məhsulları www.cafepress.com, www.teespring.com kimi saytlarda sata bilərsiniz.
Bu zaman satılmış olan sizin markanız üçün vasitəçi şirkət tərəfindən mövcud hesabınıza pul yüklənəcək.
7)  Sadə xidmətlər üzrə onlayn gəlir
Siz sosial şəbəkələrdə bir səhifə yaratmaqla və yaxud bir sayt yaratmaqla öz sadə xidmətlərinizi insanlara təklif edə bilərsiniz.
Məsələn, kurs və müdafiə işlərinin, referatların yazılması, hazır materialların kağız materialdan və ya kitablardan onlayn formaya çevrilməsi və yaxud irihəcmli materialların yazılması, tərcümə xidmətləri və s. 
Bütün bunları hər kəs bacara bilər, ancaq hər kəs bu işlərə eyni prizmadan yanaşmır. Digər işlərə olduğu kimi, bu işə də məsuliyyət və ciddi yanaşmaqla daha çox sifariş əldə edib, ev şəraitində gəlirlərinizi artıra bilərsiniz. Xüsusilə, evdar xanımlar, yaxud tələbə gənclər üçün yaxşı bir ideya ola bilər.
Mənbə: Fins.az
U.A.
www.oxu.az
"

"Bu ölkədə sosial şəbəkələrə giriş bağlandıQazaxıstanda məşhur Qərb sosial şəbəkələrinə girişə qadağa qoyulub.
Oxu.Az Publika.az-a istinadən xəbər verir ki, hal-hazırda ölkə istifadəçiləri “Facebook”, “Google”, “Instagram” və “YouTube” kimi servislərə daxil ola bilmirlər.
Hələlik bu addımın səbəbi məlum deyil. Bəzi mənbələrə görə, müxalifətçi siyasətçi Muxtar Ablyazovun “Azadlıq” radiosuna verdiyi müsahibənin gözlənilmədən “YouTube” videohostinqində yayımlanması belə bir qərarın verilməsinə gətirib çıxarıb.
A.M.
www.oxu.az
"

"“Facebook”dan yalan məlumat yayanlara qarşı – SANKSİYAŞirkət rəhbəri jurnalistlər ilə də əməkdaşlıq edəcəklərini qeyd edib.“Facebook” sosial şəbəkədə yayılan informasiyaların doğruluğunu araşdırmağa başlayır.
Oxu.Az İKT.lent.az-a istinadən xəbər verir ki, bunu sosial şəbəkənin yaradıcısı və rəhbəri Mark Zukerberq açıqlayıb.
O bildirib ki, məlumatların yoxlanılmasını müstəqil qurumlar həyata keçirəcək.  
M.Zukerberq yayılan yalan xəbərlərin faizinin yüksək olmadığını söyləyib.  Lakin o bildirib ki, “Facebook” xəbər distribyutoru yox, kommunikativ meydançadır və bu meydançada yayılan məlumatlara görə məsuliyyət daşıyır.
M.Zukerberq saxta informasiyaların qarşısının alınmasında jurnalistlərlə də əməkdaşlıq edəcəklərini və bu tip yalanları yayaraq reklam gəliri əldə etmək istəyən peşəkar saxtakarlara sanksiyalar tətbiq olunacağını açıqlayıb. 
U.A.
www.oxu.az
"

"Facebook-da 5 minlik səhifə yaratmağın yolu – VİDEOFacebook sosial şəbəkəsin bir çoxlarının bilmədiyi tərəfləri var.
Oxu.Az ATV.az-a istinadən “Facebook Un seen” proqramı, profilin səhifəyə çevrilməsi, “Facebook”da indiyə qədər paylaşdığınız bütün videoları, şəkilləri və digər faylları tək toxunuşla kompüterinizə endirmək haqda məlumatları təqdim edirik:

A.M.
www.oxu.az
"

"Azərbaycanda internet bahalaşacaq?Azərbaycanda elektrik enerjisi üzrə ödəniş sisteminin dəyişməsi internet tariflərində əks olunmayacaq.
Oxu.Az xəbər verir ki, bunu Trend-ə Azərbaycan İnternet Cəmiyyətinin sədri Qalib Qurbanov deyib.
Onun sözlərinə görə, istehlakçılara xidmət göstərilərkən internet provayderlər elektrik enerjisindən çox istifadə etmir.
Q.Qurbanov deyib: “Ona görə, elektrik enerjisi tariflərinin artması ilə internet və ya digər telekommunikasiya xidmətləri tariflərini birbaşa əlaqələndirmək düzgün olmazdı”.
A.M.
www.oxu.az
"

"Azərbaycanda rabitə tariflərinə yenidən baxılır“Hazırda rabitə tariflərinə yenidən baxılması prosesi gedir”. 
Oxu.Az xəbər verir ki, bunu “Report”a Rabitə və yüksək texnologiyalar nazirinin müavini Elmir Vəlizadə deyib.
E.Vəlizadənin sözlərinə görə, Azərbaycanda vençur fondların yaradılması ilə bağlı işlər davam etdirilir: “Vençur fondlarının fəaliyyət göstərməsi üçün öncə böyük hüquqi baza olmalıdır. Hazırda bu istiqamətdə işlər davam etdirilir. Düşünürəm ki, növbəti ilə müəyyən işləri görmək mümkün olacaq”.
U.A.
www.oxu.az
"

"“WhatsApp”dan çoxdan gözlənilən yenilik“WhatsApp” səhvən göndərilən mesajların silərək dəyişdirdikdən sonra təkrar göndərilməsinə şərait yaradacaq.
Oxu.Az “technote”-yə istinadən xəbər verir ki, bir müddət əvvəl videozəng tətbiqini aktivləşdirən “WhatsApp” çoxlarının gözlədiyi daha bir xüsusiyyəti əlavə edəcək.
Belə ki, istifadəçilər bu yeniliyin tətbiqi ilə istənilmədən səhv şəxsə atılan mesajları ləğv edə, hətta dəyişdirib yenidən göndərə biləcək. Bunun üçün göndərilən mesajın üstünə basılı tutun və “Ləğv Et”i (Revoke) seçin.
Yenilikdən hələbki “iOS” istifadəçiləri yararlana biləcəklər.
Bu xüsusiyyət sadəcə yazıları deyil, göndərilən videoları da əhatə edir.
Əvvəlcə “iOS” istifadəçilərinə xidmət göstərəcək bu yenilik yaxın zaman sonra “Android” platformasına da daxil olacaq.



E.Ə,
www.oxu.az
"

"Direktor: Azərbaycanda yeni qurum yaradılacaqQurum vətəndaşların şəxsi məlumatlarını qoruyacaq.“Şəxsi məlumatların vahid mərkəzdə toplanması və bu məlumatların mühafizəsi dünya ölkələrinin diqqət mərkəzindədir”.
Oxu.Az Report-a istinadən xəbər verir ki, bu sözləri Rabitə və Yüksək Texnologiyalar Nazirliyi nəzdində Elektron Təhlükəsizlik Mərkəzinin direktoru Faiq Fərmanov Tbilisidə keçirilən konfrans çərçivəsində jurnalistlərə açıqlamasında deyib.
“Avropa İttifaqı və Avropa Şurasında da bu sahədə müəyyən qərar və konvensiyalar qəbul olunub.
Azərbaycan da bu beynəlxalq təşkilatların üzvüdür və 2009-cu ildə müəyyən şərtlər daxilində Avropa Şurasının “Məlumatların qorunması”na dair konvensiyasına qoşulub”.
Onun sözlərinə görə, “Şərq Tərəfdaşlığı”na qoşulan ölkələrdən dördü bu konvensiyaya uyğun olaraq şəxsi məlumatların mühafizəsi üzrə müvafiq strukturlar yaradıblar:
“Belarus və Azərbaycanda isə hələlik belə bir qurum yaradılmayıb. Hazırda biz üzv ölkələrin təcrübəsini öyrənirik. Yaxın gələcəkdə Azərbaycanda da belə bir strukturun yaradılması nəzərdə tutulub”.
U.A.
www.oxu.az
"

"“Google” bu ilin ən çox axtarılan sözlərini açıqladı“Google” hər il olduğu kimi, bu il də il ərzində ən çox axtarışa verilən sözlərin siyahısını yayımlayıb. 
Oxu.Az xəbər verir ki, siyahıya “Pokemon Go” oyunu başçılıq edir. 
Bir neçə kateqoriya üzrə açıqlanan siyahıda ilin ən çox axtarılan xəbəri ABŞ-da keçirilən prezident seçkiləri, ən çox axtarılan insan Donald Tramp, ən çox axtarılan film “Deadpool”, ən çox axtarılan musiqiçisi isə Celine Dion olub. 
İsmayıl Nur
www.oxu.az
"

"Feysbukda valideynlərlə uşaqları üçün portal yaradıldıFeysbuk uşaqları sosail şəbəkələrdə mənfi təsirlərdən qorumaq məqsədilə valideynlər üçün xüsusi portal yaradıb.
Oxu.Az Qafqazinfo-ya istinadən xəbər verir ki, servis “Facebook Parents Portal” adlandırılıb.
Portalda uşağı onlayn təhlükələrdən qorumaq məqsədilə məsləhət və nağıllar, videolar yerləşdirilib.
A.M.
www.oxu.az
"

"“Windows 10” istifadəçiləri internetə girişdə problemlər yaşayıb – SƏBƏBLƏRSon günlər “Windows 10” istifadəçiləri kompüterlərdə internetə girişlə bağlı yaranan problemlərindən narahatlıqlarını bildiriblər.
Oxu.Az-ın məlumatına görə, Fins.az xarici mətbuata istinadən xəbər verir ki, avropa provayderləri bunun son yenilənmədən sonra baş verdiyini açıqlayıb.
Belə ki, kompüterlər və routerlər arasında İP uyğunsuzluğu yaranır ki, nəticədə internetə giriş mümkünsüz olur. Provayderlər problemin son yenilənmədən sonra bütün kompüterlərdə baş verə biləcəyini də vurğulayıb.
“Microsoft” şirkəti bununla bağlı istifadəçilərinə çıxış yolu kimi avadanlıqları söndürüb yenidən işə salmağı və şirkətin internet səhifəsinə baş çəkməyi məsləhət görür. 
Xatirladaq ki “Microsoft” bu ilin oktyabrda Nyu Yorkda keçirdiyi tədbirdə “Windows 10 Creators Update” adlı yenilənməni təqdim edib. Bu yenilik əsasən əməliyyat sistemində 3D məzmuna keçmək imkanları yaradır.
Şirkət digər yeniliklər haqqında da məlumatlar verib. Əsas yeniliklərdən biri də Paint tətbiqi ilə bağlıdır. Bu yenilik istifadəçilərə 3D obyektlərin, şəkillərin yaradılmasına imkan verəcək.

“Windows 10 Creators Update” gelən ilin əvvəlində istifadəçilərin xidmətində olacaq.
U.A.
www.oxu.az
"

"Mobil operatorların gəlirləri açıqlandı2016-cı ilin yanvar-noyabr ayları ərzində informasiya və rabitə müəssisələri 1,448 mlrd. manatlıq xidmət göstərib ki, onun da 72,5%-i əhali tərəfindən istehlak olunub. 
Dövlət Statistika Komitəsindən Oxu.Az-a verilən məlumata görə, 2015-ci ilin eyni dövrü ilə müqayisədə informasiya və rabitə xidmətlərinin dəyəri real ifadədə 4,4% artıb, bu sahədə əldə edilmiş gəlirin 80,6%-i qeyri-dövlət sektorunun payına düşüb.

 

Xidmətlərdən əldə edilən gəlirin 51,6%-i və ya 747,7 mln. manatı mobil telefon rabitəsi sahəsində formalaşıb.
U.A.
www.oxu.az
"

"Elektron ticarətin vergiyə cəlb olunması ilə bağlı – YENİ QAYDALAR“Elektron qaydada təşkil olunan lotereyalar, digər yarışlar və müsabiqələrdən əldə edilən gəlirlər vergiyə cəlb olunacaq”. 
Oxu.Az Fins.az-a istinadən xəbər verir ki, bunu Vergilər naziri Fazil Məmmədov parlamentdəki çıxışında deyib.
Bildirib ki, Vergi Məcəlləsinə rəqəmsal iqtisadiyyat çərçivəsində aparılan əməliyyatların vergiyə cəlb edilməsinin işlək mexanizmini müəyyən edən müddəaların əlavə edilməsi nəzərdə tutulur. 
Burada elektron ticarət qaydasında işlərin və xidmətlərin təqdim edilməsinə, elektron qaydada keçirilən oyunlara görə ƏDV-nin alıcısının olduğu yerdə vergiyə cəlb edilməsi ilə bağlı müddəa da daxil edilib. 
“Həmin müddəalara əsasən, vergi orqanlarında uçotda olmayan şəxslər tərəfindən ödənişlər aparılarkən yerli bank, xarici bankın Azərbaycan Respublikasındakı filialları və ya poçt rabitəsinin milli operatoru tərəfindən qeyri-rezidentə ödənilməli olan məbləğə ƏDV hesablanmalı, alıcının vəsaiti hesabına tutulmalı və büdcəyə ödənilməlidir”. 
Bununla elektron ticarət aparan vergi ödəyicilərinə şəffaf nəzarətin təmin edilməsinə, rezident və qeyri-rezident elektron ticarət iştirakçıları arasında diskriminasiyanın aradan qaldırılmasına nail olunacaq. 
U.A.
www.oxu.az
"

"“Facebook”-a mobil telefonlarla daxil olanlar üçün yeni tətbiqAndroid telefonu olan “Facebook” istifadəçilərinə yeni xəbər var.
Oxu.Az-ın məlumatına görə, Milli.Az Hürriyet-ə istinadən xəbər verir ki, “Apple” istifadəçilərindən sonra, Android həvəskarları da bu yenilikdən istifadə edə biləcəklər.
“Facebook” Android telefon işlədən istifadəçilərinə yeniləmədən sonra HD video funksiyasını təqdim edəcək.
“Facebook” sosial şəbəkəsində istifadəçilər HD videolar yükləmək istədikləri zaman müxtəlif məhdudiyyətlərə görə istədikləri kimi videolar paylaşa bilmirdilər.

“Facebook Live” ilə “Youtube” və digər rəqiblərindən xeyli öndə olmağı bacaran şirkət artıq Android mobil telefonlara HD videolar yükləməyi təmin edəcək yeniləməni paylaşıb.
Bu funksiyanı Androidlərdə aktiv hala gətirə bilmək üçün “Upload Videos in HD / Videoları HD olaraq yüklə” variantını açmaq lazımdır. 
U.A.
www.oxu.az
"

"“Ən təmiz” smartfonların “TOP-3”-ü Mütəxəssislər tərəfindən dünyanın ən çox satılan smartfonlarının reytinqi tərtib edilib.
Oxu.Az xəbər verir ki, İKT.lent.az-ın “vladtime.ru” saytına istinadən məlumatına görə, “TOP-3”-lükdə ilk yeri “iPhone7” cihazı tutub. 
Mütəxəssislər bu cihazı “ən təmiz” smartfon adlandırıblar. Belə ki, smartfon içərisinə toz və suyun düşməsindən müdafiə olunub.
Ancaq mütəxəssislər bildirir ki, “iPhone7” flaqmanı dünyanın ən yaxşı smartfonu deyil. Onların fikrincə, bu cihaz məhz özünün toz yığmamaq və nəm keçirməmək xüsusiyyətlərinə görə satış lideri olub. Ancaq ümumilikdə, smartfonun cihaz avadanlığına və funksionallığına görə ciddi rəqiblərə malikdir. 
“TOP-3”-lüyün gümüşünü “Samsung - Galaxy S7 Edge” cihazı əldə edib. Bu smartfon dəmir korpus və barmaq izlərinin tanınması ilə təchiz edilib. 
Üçüncü yerə Tayvan brendinin məhsulu olan “HTC 10” layiq görülüb. O, geniş funksionallığına, optik sabitləşməsinə və olduqca cəld qoşulmasına görə istehlakçıların ürəyincə olub. 
Ümumilikdə, mütəxəssislər qeyd ediblər ki, geridə qoymaqda olduğumuz il texnologiya sahəsində bir sıçrayış olub. Adları sadalanan smartfonlardan başqa, dünyada olduqca layiqli cihazlar yaradılıb ki, onlar da bazar seqmentində yer tutacaqlar.
U.A.
www.oxu.az
"

"YouTube-un mobil versiyasında yenilikƏgər siz, YouTube-a kompüter vasitəsilə daxil olub videoya baxırsınızsa onda videonun lazımi hissəsinə qayıtmaq elədə çətin olmur. Belə ki, nəzərə alsaq ki, kompüterin böyük ekranı var, bu xüsusiyyət videoda lazımi səhnələrə qayıtmaq prosesini asanlaşdırır. Lakin planşetlərdə və ən əsasda smartfonlarda bunu etmək bir qədər çətindir. Xoşbəxtlikdən “Google” şirkəti bunun fərqindədir və YouTube üçün yeni xüsusiyyət əlavə edib.
Oxu.Az technote.az saytına istinadən xəbər verir ki, mobil telefonlar üçün nəzərdə tutulmuş YouTube tətbiqinin yenilənmiş versiyasına daxil olub video izləyən zaman ekranın sağ və sol tərəflərindən videonu 10 saniyəlik geri-irəli çəkə biləcəyiniz xüsusi düymələr ilə qarşılaşacaqsınız.
Bu funksiya sayəsində istifadəçilər uzun video izləyən zaman videonu bir neçə dəqiqə əvvələ və ya qabağa çəkmək əvəzinə bunu 10 saniyəlik zamanlama ilə edə biləcəklər. Qeyd etmək lazımdır ki, yeni funksiya YouTube-un 11.47.55 versiyasında çalışır. Tətbiqi yeniləyəndən sonra siz cihazın ayarlarına daxil olaraq YouTube tətbiqinə keçid edərək onun məlumatlarını pozmalı olacaqsınız. Yalnız bundan sonra yeni funksiya işə düşəcək.
A.M.
www.oxu.az
"

"“Instagram” canlı yayıma başlayırYaxın günlərdə adıçəkilən servis ABŞ vətəndaşları üçün əlçatan olacaq. 
Oxu.Az Fins.az-a istinadən xəbər verir ki, bu barədə xarici mətbuatda məlumat yayılıb. 
Birbaşa videobağlantı rejimini istifadəçilər “Instagram Stories”dən yükləyə biləcəklər. 
Həmin videolara sonradan baxmaq isə mümkün olmayacaq. Səbəb videoların “Instagram”ın serverlərində saxlanmamasıdır.
E.Ə.
www.oxu.az
"

"İnternetə girişdə problemlərin ola biləcəyi ATS-lərin siyahısı“Bakı Telefon Rabitəsi” İstehsalat Birliyinin 6 telekommunikasiya qovşağındakı (TKQ) kabel-kanalizasiya qurğularında aparılan təmir işləri ilə əlaqədar internetə girişdə problemlər yaşana bilər.
Oxu.Az xəbər verir ki, bu barədə Trend-ə İstehsalat Birliyindən məlumat verilib.
Problemlər aşağıdakı telekommunikasiya qovşaqlarında yarana bilər:
- Xətai TKQ: ATS 411/412/561/566/493/498,
- Yasamal TKQ: ATS 401/406/430/432/538/568/581/502/594,
- Qaradağ TKQ: ATS 445/446/410/545,
- Nizami TKQ: ATS 421/371/374/377/ 579/477/478/571,
- Sabunçu TKQ: ATS 425/427/428/450/451/550/551/455/452/457,
- Xəzər TKQ: ATS 453/454//456/459/457.
A.S.
www.oxu.az
"

"“Google Translate”da yenilik “Google Translate”dən istifadə zamanı servisdə tərcümə üçün hərf limiti qoyulub. Belə ki, tərcümə olunan mətndə hərflərin sayı 5000-i keçməməlidir.
Oxu.Az technote.az-a istinadən bildirir ki, limiti keçən zaman tərcümə pəncərəsinin sağ aşağı hissəsində limitin keçilməsi haqqında qırmızı rəngdə xəbərdarlıq əks olunur.
“Google”ın bu cür qərarının səbəbi aydın deyil. Şirkət bu barədə hətta heç bir açıqlama verməyib. Bu servisdən mütəmadi olaraq istifadə edən istifadəçilər artıq mətnləri bir neçə hissəyə bölməli olacaqlar. Təbii ki, əgər bu çox vaxt aparacaqsa, onda istifadəçilər digər onlayn tərcümə servislərinə müraciət etməlidirlər.
E.Ə.
www.oxu.az
"

"“Azərpoçt” ilk ödəmə terminalını işə salırAzərbaycanın poçt operatoru “Azərpoçt” MMC valyuta mübadiləsi funksiyası olan ilk “e-GovPay” ödəmə terminalını işə salır.
Oxu.Az xəbər verir ki, bu barədə Trend-ə bazar ertəsi MMC-dən bildiriblər. 
Terminalın istismara “Azərpoçt”un “bir pəncərə” prinsipi ilə işləyən ilk mərkəzinin rəsmi açılışından sonra veriləcəyi gözlənilir. Açılış mərasimi yaxın günlərdə baş tutacaq. 
Terminal vasitəsilə kommunal xidmətlər, rabitə xidmətlərinin, internet və s. üçün ödəniş etmək mümkün olacaq. Yeni terminalların əsas üstünlüyü isə onların qəpik qəbul etmələri və pulun qalığını qaytara bilmə imkanına malik olmasıdır. 
“Azərpoçt”un planına müvafiq olaraq, MMC-nin yaxın günlərdə Yasamal və Xətai poçt filiallarında açılacaq mərkəzləri terminallarla təchiz ediləcək. Ümumilikdə, 2017-ci ilin birinci yarısının sonuna qədər Bakı və Sumqayıtda beş belə mərkəzin açılıb istismara verilməsi planlaşdırılır. 
Daha öncə MMC-dən deyildiyi kimi, poçt operatorunun perspektiv planlarına Azərbaycanın, o cümlədən də Naxçıvan MR-in rayonlarında 10-a yaxın mərkəzin işə salınması nəzərdə tutulur. 
Mərkəzlərdə maliyyə əməliyyatlarından başqa, stasionar telefonların quraşdırılması, aviabiletlərin alışı və ya digər xidmətlərə çıxış almaq üçün müraciət etmək mümkün olacaq.
U.A
www.oxu.az
"

"2017-ci ilin 10 mobil trendi – FOTO + VİDEO2016-cı ildə smartfonların satış həcmi xeyli azalıb. Cari ildə bu göstəricinin ötən illə müqayisədə (14,4%) 7% təşkil edəcəyi gözlənilir. Bu, onu göstərir ki, mobil qurğular bazarı yüksək inkişaf mərhələsinə çatıb və istehsalçılar yeniliklər etməlidirlər.
Oxu.Az-ın məlumatına görə, “ICTnews” Elektron Xəbər Xidməti “4pda.ru” saytına istinadən yazır ki, yeni dizayna malik smartfonlar təqdim ediləcək, virtual reallıq texnologiyası ucuz qurğular üçün əlçatan olacaq, simsiz interfeyslərin sürəti, yaddaş tutumu artacaq və digər yeniliklər gözlənilir.
Yeni dizayn
Artıq 10 ildir smartfonların görünüşü dəyişməz olaraq qalır. Amma cari ildə “Moto Z” və “LG G5” cihazlarının modulyar dizaynı istifadəçiləri heyrətləndirə bilib. 2017-ci ildə “Samsung” şirkəti qatlanan ekrana malik smartfon çıxaracaq. 5 düymlük ekranla təchiz edilmiş aparat 8 düymlük planşetə çevriləcək. Bundan başqa, Cənubi Koreya şirkəti artıq “SID 2016” sərgisində rulon kimi burulan “OLED” ekran prototipini nümayiş etdirib.

Məhsuldar çipsetlər
Gələn il mobil prosessorlarda 10 nanometrlik texnologiya tətbiq ediləcək. “Qualcomm” şirkəti ilə “Samsung”un əməkdaşlığı çərçivəsində hazırlanmış “Snapdragon 835” prosessoru qabaqcıl modellərə qurulacaq. Yeni “Cortex-A73” nüvəsi “Cortex-A72” ilə müqayisədə 30% daha məhsuldar olacaq və bir o qədər enerji səmərəliliyi artacaq.

Virtual reallıq
Məhsuldarlıq, xüsusən, virtual reallıq proqramları üçün lazımdır. “Google” şirkəti plastik və parçadan hazırlanmış “View” adlı şlem istifadəyə verib və mobil qurğular üçün qabaqcıl “Daydream” adlı virtual reallıq mühərriki istifadəyə verib. Gələn il bir çox qurğular yeni virtual mühərriki dəstəkləyəcək. Hələ ki, yalnız “Pixel” və “Pixel XL” smartfonlarının sahibi virtual reallığa yüklənə bilirlər.

Sürətli LTE
Məlumatların ötürülməsi şəbəkələrində sürət 1 Qbit/s-yə çatacaq. Bu, internetə ənənəvi kabel qoşulmasının sürətini ötür. “LTE Category 16” standartını dəstəkləyən ilk qurğu “Netgear Mobile Router MR1100” olub.

“USB Type-C”
“USB Type-C” konnektoru “Android” sistemi ilə işləyən yeni qurğularda “micro-USB 2.0” konnektoru tamamilə əvəz edəcək. Bu, enerjidoldurmadan əlavə mobil qurğunu monitor, qulaqcıq və kənar daşıyıcılara qoşmağa imkan verən interfeysdir.


 
Sürətli enerjidoldurma
Yeni “USB Type-C” standartı, həmçinin smartfonları enerji ilə sürətli doldurur. Bundan başqa, “Qualcomm Quick Charge 4.0” texnologiyasını dəstəkləyən qurğular əlçatan olacaq. Sözügedən texnologiya 5 dəqiqəlik şarj nəticəsində qurğuların 5 saatlıq avtonom işini təmin edəcək.

Simsiz səs
Nəhayət ki, ayağa dolaşan qulaqcıq kabellərindən xilas olacağıq. İlk olaraq “Apple” şirkəti yeni “iPhone” smartfonunda 5 mm-lik audio konnektorundan imtina edib.


 
“Bluetooth 5”
“Bluetooth” texnologiyasının 5-ci versiyasında məsafə, sürət və təhlükəsizlik məsələləri daha da təkmilləşdirilib. Yeni spesifikasiyada tezliklər diapazonu 4 dəfə, sürət isə 2 dəfə artırılıb ki, bu da smartfona “əşyalar interneti”nin müxtəlif datçiklərindən informasiya toplamağa imkan verir.


 
Artırılmış yaddaş tutumu
Çox güman ki, gələn il çıxarılacaq terabaytlıq “SSD” diskləri smartfon və planşetlərdə istifadə etmək mümkün olacaq. İndi daxili yaddaşın maksimum tutumu 256 QB-dır. Amma cari ildə “SanDisk” şirkəti 1 TB-lıq “SD” kart prototipini nümayiş etdirib. “Samsung” şirkəti isə eyni tutuma malik “SSD” daşıyıcı hazırlayıb.


 
İkili kameralar
İki kameralı modullar artıq bəzi istehsalçıların qabaqcıl modellərində tətbiq olunur. 2017-ci ildə “Sony” şirkəti də onlara qoşulacaq. Belə həll mobil çəkilişin keyfiyyətini xeyli yaxşılaşdıracaq.

U.A.
www.oxu.az
"

"“Facebook”dan Türkiyəyə İstanbulda baş verən partlayış ilə əlaqədar jest – FOTO“Facebook” İstanbulda baş verən terror hücumundan sonra həmin ərazidəki insanların təhlükəsizliyini yaxınlarına xəbər etmək üçün təhlükəsizlik düyməsini aktiv edib. 
Oxu.Az “technote.az”-a istinadən xəbər verir ki, Türkiyədə son zamanlar baş verən hücumlar “Facebook”u da bu mövzuda addım atmağa məcbur edib. 
İstanbulda baş verən terror aktından sonra istifadəçilər yaxınlarının təhlükəsizlikdə olub-olmadığına “təhlükəsizlikdəyəm” bildirişi ilə əmin ola biləcəklər.
Belə ki, bu ərazidə yaşayan hər hansı şəxsin təhlükəsizlikdə olması haqda düyməni aktiv etməklə ondan xəbərdar olmaq olur.
Eyni zamanda, bu sistem üzərində istifadəçilərin “Facebook”da ən son nə vaxt paylaşım etdikləri öz əksini tapır.



U.A.
www.oxu.az
"

"Rayonlarda analoq yayımın dayandırılmasından sonra müraciətlərin sayı məlum oldu
“Bakı və Abşeron yarımadasında, rayonların əksər hissəsində analoq televiziya yayımının dayandırılmasından sonra “Qaynar xətt”ə (14-11 nömrəli) əhalidən 50 minə yaxın müraciət daxil olub”.
Oxu.Az xəbər verir ki, bunu “Report”a açıqlamasında Rabitə və Yüksək Texnologiyalar Nazirliyinin Radio-Televiziya Yayımı və Peyk Rabitəsi İstehsalat Birliyinin (Teleradio İB) Texniki şöbəsinin rəisi Zöhrə Əfəndiyeva deyib. 
O bildirib ki, Bakı ilə müqayisədə rayonlardan gələn müraciətlərin sayı daha azdır: “Rayonlarda analoq televiziya yayımının dayandırılmasından sonra 2275 müraciət almışıq. 
Əhalini əsasən dekoderlərin haradan alınması, necə qoşulması kimi suallar maraqlandırır. “Teleradio” İstehsalat Birliyinə gün ərzində təxminən 200-ə qədər müraciət daxil olur”.
Z.Əfəndiyeva qeyd edib ki, hazırda sosial paketin yayımını təmin etmək üçün bütün ölkə üzrə 100 rəqəmli televiziya ötürücüsü fəaliyyət göstərir. Onun sözlərinə görə, rəqəmli yayımın effektivliyini təmin etmək üçün bu say artırılacaq.
Qeyd edək ki, Bakı və Abşeronda analoq televiziya yayımı noyabrın 1-dən, rayonların əksəriyyətində isə dekabrın 1-i və 10-u tarixlərindən dayandırılıb. 
U.A.
www.oxu.az
"

"Azərbaycanda vergi ödəyicilərinə “Facebook” vasitəsi ilə xidmət göstəriləcəkVergilər Nazirliyi (VN) intizamlı vergi ödəyicilərinə “Yaşıl dəhliz” prinsipi əsasında ənənəvi xidmətlərlə yanaşı, informasiya kommunikasiya texnologiyalarının (İKT) son nailiyyətlərindən istifadə etməklə innovativ üsullu xidmətlər də göstərəcək. 
Oxu.Az AzərTAc-a istinadən xəbər verir ki, bu barədə nazirliyin Vergi ödəyicilərinə xidmət baş idarəsinin rəisi Ələkbər Məmmədov məlumat verib.
Onun sözlərinə görə, belə innovativ üsullu xidmətlərdən biri partnyor ödəyici ilə videobağlantı xidməti olacaq. Videobağlantı nazirliyin internet saytı, «Facebook», «Skype», «Whatsapp» və İKT-nin digər imkanlarından istifadə etməklə aparıla bilər. 

Bundan başqa, VN yanında Çağrı Mərkəzində intizamlı ödəyicilərə üçün sürətli xidmətlərin göstərilməsi məqsədilə xüsusi ayrılmış xətdən istifadə imkanı yaradılacaq. 
E.Ə.
www.oxu.az
"

"Ölkəyə idxal edilən dekoderlər ilə bağlı – QƏRARAzərbaycana idxal edilən rəqəmli qəbuledici (çevirici) qurğular (dekoderlər) gömrük idxal rüsumuna cəlb olunmayacaq.
Oxu.Az APA-ya istinadən xəbər verir ki, bu, Nazirlər Kabinetinin “Azərbaycan Respublikasında ixrac-idxal əməliyyatları üzrə gömrük rüsumlarının dərəcələri haqqında” Azərbaycan Respublikası Nazirlər Kabinetinin 1998-ci il 22 aprel tarixli 91 nömrəli qərarında dəyişiklik edilməsi barədə” qərarında əksini tapıb.
Bu qərar imzalandığı gündən qüvvəyə minir və 1 (bir) il müddətində qüvvədədir.
U.A.
www.oxu.az
"

"“Microsoft” “Linkedin”i aldıABŞ-ın “Microsoft” şirkəti texnologiya dünyasındakı ən böyük satınalmalarından birini həyata keçirib.
Oxu.Az Fins.az-a istinadən xəbər verir ki, ötən aylarda 26,2 milyard dollar müqabilində “Microsoft-a satılan “Linkedin” Avropa Komissiyasının satışı təsdiq etməsi ilə rəsmən “Microsoft”un tərkibinə qatılıb.
“Linkedin” iş dünyasındakı insanların digər insanlarla ünsiyyət qurmasını təmin edən karyera saytıdır. “Microsoft”, Avropa İttifaqı Komissiyasının rəqabət qurumlarından razılığın olunduğunu və satınalma əməliyyatının başa çatdığını bildirib.
Reid Hoffman, Allen Blue, Konstantin Guericke, Eric Ly və Jean-Luc Vaillant tərəfindən 2002-ci ildə Mountain View Kaliforniyada yaradılan “Linkedin” 2016-ci ildə 106 milyonu aktiv olmaqla, 400 milyon istifadəçi sayına çatmışdı.
U.A.
www.oxu.az
"

"“Google Translate” yeni sistem yaradıb“Google Translate” xidməti yeni sistem - “İnterlinqva” sistemini yaradıb.
Oxu.Az AZƏRTAC-a istinadla xəbər verir ki, şirkətin tədqiqatçıları hesab edirlər ki, “İnterlinqva” universaldır və o, avtomatik tərcümə texnologiyalarında istifadəyə yönəldilib. Yeni dil tamamilə çətin oxunandır və insanların istifadəsi üçün nəzərdə tutulmayıb.
Nyu-York Universitetinin alimi Kyunqyun Ço deyib:
“Mən şübhə etmirəm ki, biz vahid neyron şəbəkəsi əsasında eyni zamanda yüzdən çox müxtəlif dilə yiyələnəcək avtomatik tərcümə sistemi yaradacaq və öyrədəcəyik”.
Qeyd edək ki, bir müddət öncə “Google Translate” sistemi ən məşhur dillərdə tərcümələrin həyata keçirilməsi üçün neyron şəbəkəsindən istifadə etməyə başlayıb.
Neyron şəbəkəsi mətnin kontekstindən heç bir sözü nəzərdən qaçırmadan bütün cümləni eyni vaxtda keyfiyyətli tərcümə edir. Bu şəbəkə eyni anda bir neçə dillə işləyə bilər. Məsələn, əgər sistemə ingilis və yapon, ingilis və Koreya dilləri arasında tərcümə etmək öyrədilibsə, o, tərcüməni yapon və Koreya dilləri arasında yerinə yetirə bilər. Bu zaman aralıq dil kimi ingilis dilindən istifadəyə ehtiyac qalmır.
Hazırda 103 dildə tərcümə həyata keçirən “Google Translate” online-tərcüməçi sistemi hər gün orta hesabla 140 milyard söz emal edir.
A.S.
www.oxu.az
"

"“Facebook”da dolların “qara bazar”ı yaradıldı – FOTOAzərbaycanda internet üzərindən də “qara bazar” yaradılıb.
Oxu.Az “Qafqazinfo”ya istinadən xəbər verir ki, “Facebook” üzərindən yaradılan “Exchange Azerbaijan” qrupunda dolların alış və satışı həyata keçirilir. 
Bildirilir ki, bu qrup tez bir zamanda lazım olan valyutanı, banka ehtiyac duymadan, bank axtarmadan və ya bankda sıra gözləmədən rahat bir şəkildə buradan satıcını taparaq mübadilə edə bilməniz üçün yaradılıb. 
Dollar almaq istəyən dollar satanı, manat almaq istəyən manat satanı tapsın deyə hazırlanıb. Qrupda bankların gündəlik dollar alış və satış kursları qeyd olunsa da, virtual “qara bazar” iştirakçıları valyutanı hansı məzənnə ilə satdıqlarını açıq şəkildə qeyd etmirlər.
Qeyd edək ki, eyni adlı səhifə “Instagram”da da yaradılıb. Hətta səhifənin “Android” sistemində proqramı da mövcuddur.
Xatırladaq ki, ötən gündən etibarən ölkədə “qara bazar”ın qarşısını almaq üçün ciddi əməliyyatlar aparılır. 

















U.A.
www.oxu.az
"

"Azərbaycanda internetin keyfiyyəti artırılacaq“Azərbaycanda Rabitə və Yüksək Texnologiyalar Nazirliyinin tabeliyində fəaliyyət göstərən “Aztelekom” MMC istehlakçılara göstərilən xidmətlərin keyfiyyətinin artırılması üzərində planlı şəkildə işləyir”.
Oxu.Az APA-ya istinadən xəbər verir ki, bunu “Aztelekom” MMC-nin baş direktoru Suat Paşayev bildirib.
S.Paşayev qeyd edib ki, MMC-nin əsas prioritetlərindən biri də internetin keyfiyyətinin artırılmasıdır. 
“Yaxın 1 il ərzində “Aztelekom” MMC ölkə üzrə mövcud şəbəkənin tutumunun artırılmasına nail olmaq niyyətindədir. Hazırda bizim bəzi abunəçilərimiz mənəvi və fiziki baxımdan köhnəlmiş ADSL texnologiyaları ilə internetə bağlanırlar. 
Lakin texnoloji trendlər onu göstərir ki, yaxın gələcəkdə artıq birbaşa kabel bağlantısı ilə internetə qoşulmaq mümkün olacaq. Bizim əsas məqsədimiz odur ki, bir xətt üzərindən bütün xidmətlərimiz göstərilsin. Bunların arasında əsas üç xidməti qeyd edə bilərəm. 
Söhbət telefon, IP-TV və internetdən gedir. Gələcəkdə başqa xidmətlər də bazara çıxmış ola bilər və onları da abonentə çatdırmaq bizim əsas borcumuzdur”, - deyə o bildirib.
U.A.
www.oxu.az
"

"Smartfonlar insanları sifətə görə müəyyənləşdirəcəkSmartfon istifadəçiləri bundan sonra üzün tanınması əlavəsi vasitəsilə insanları identifikasiya edə biləcəklər. Belə ki, Londonun “Blippar” şirkəti öz əlavəsi üçün “Face Profile” əlavə reallıq funksiyasını istifadəyə verib. Bu funksiya istifadəçilərə üzü hətta televizordan skan etməyə imkan yaradıb.
Oxu.Az AZƏRTAC-a istinadən xəbər verir ki, istifadəçilər lazımi adam haqqında onun sosial media profili daxil olmaqla baza məlumatlarını əldə edəcəklər. Proqram hazırda yalnız ictimai xadimləri tanısa da, istifadəçilər öz profillərini yaradaraq ona əlavə edə bilərlər.
“iOS” və “Android” əməliyyat sistemləri üçün nəzərdə tutulan “Blippar” əlavəsi indiyədək istifadəçilərə smartfondan istifadə edərək gündəlik obyektlər haqqında daha çox məlumat əldə etmək üçün onları skan etməyə imkan verib. Yenilənmə insanlar haqqında daha çox informasiya toplamaq üçün üzləri skan etməyə şərait yaradacaq.
Profillərə informasiya və şəkillər, sosial mediada profillərə əlavə keçidlər, sevimli musiqi və hətta onların məşhur oxşarlarının şəkilləri daxil olacaq. Bundan başqa, istifadəçilər “Blippar” “biliklər qrafası”nda mövcud əşyalar, o cümlədən “obyektlər, anlayışlar və hüquqi şəxslər” haqqında informasiyanı əlavə etmək imkanı əldə edəcəklər.
Əlavə vasitəsilə 70 mindən çox ictimai xadimi, o cümlədən aktyor, siyasətçi, musiqiçi, müğənni, sahibkar, müəllif, idman ulduzu və alimi tanımaq mümkün olacaq. İctimai xadimlər, həmçinin əlavədə öz profillərini yarada biləcəklər.
A.S.
www.oxu.az
"

"“Instagram”da yeni funksiya “Instagram” xidmətinə bir sıra yeni funsksiyalar əlavə edilib.
Oxu.Az AZƏRTAC-a istinadla xəbər verir ki, artıq istifadəçilər öz şəkillərinə yazılan şərhləri deaktiv edə biləcəklər. Həmçinin onlar fotoxidmətdə bəyəndikləri şərhləri “like” etmək imkanı qazanacaqlar.
Məlumatda bildirilir ki, bu, yeganə yenilik deyil. “Instagram”da istifadəçini “blok” etmədən onu abunəçilər siyahısından silmək mümkün olacaq və bu halda istifadəçi heç bir xəbərdarlıq almayacaq.
Mobil proqramın yeni versiyası dekabrın 6-dan istifadəçilərin bir hissəsi üçün əlyetərlidir, digər istifadəçilər isə hələ bir neçə həftə gözləməli olacaqlar.
A.S.
www.oxu.az
"

"“WhatsApp” növbəti yeniliyini işə saldı“WhatsApp” tərtibatçıları öz messenceri üçün növbəti yenilənməni işə salıblar.
Oxu.Az Lent.az-a istinadən xəbər verir ki, artıq videoların baxılması daha qənaətcil və rahat olub.
Bu yenilənmə üçün “WhatsApp” əlavəsinin istifadəçiləri yalnız videofaylı yüklədikdən sonra bu videoya baxa bilərdilər. Yenilənmə isə videoçarxlara axın rejimində baxılmasına imkan verir. Bu o deməkdir ki, artıq videofayla yüklənən zaman baxmaq mümkün olacaq.
Bu gün “WhatsApp”da 1 milyarddan artıq istifadəçi qeydiyyatdan keçib. Onlar dəfələrlə proqram tərtibatçılarından videofaylların baxılması ilə bağlı məsələnin həllini xahiş ediblər. 
Çünki bu prosedur xeyli vaxt və trafik aparırdı, insanlar isə tez-tez cihazlarına onlara, ümumiyyətlə, lazım olmayan fayllar yükləyirdilər. Çünki onların bu fayllara öncədən baxmaq imkanları yox idi.
“WhatsApp” komandası bu xahişi nəzərə alıb və “Android” cihazları üçün yenilənməni həyata keçirib. Proqramın beta testləri uğurla həyata keçirilib. Artıq bu yenilənmənin “iOS” və “Windows” əməliyyat sistemlərində işə düşəcəyini gözləmək qalır.
U.A.
www.oxu.az
"

"Yeni mobil proqram fövqəladə hallar zamanı doğma insanları axtaracaq“Google” şirkəti fövqəladə hallar zamanı doğma insanların axtarışı üçün nəzərdə tutulan “Trusted Contacts” (“İnanılmış kontaktlar”) əlavəsini təqdim edib.
Oxu.Az AZƏRTAC-a istinadla xəbər verir ki, bu əlavə bir toxunuş ilə dost və qohumların harada olması barədə məlumat mübadiləsinə imkan verir. Əlavədə qeydiyyatdan keçərkən istifadəçiyə ünvan kitabçasından onun olduğu yer barədə məlumat mübadiləsi edəcək “inanılmış kontakt”ları seçmək təklif olunur. Bu kontaktlar, həmçinin smartfon sahibinin harada olması haqqında informasiya tələb etməyə imkan verir.
“Trusted Contacts” “offline” rejimdə işi dəstəkləyir. Məsələn, batareyanın enerjisi bitsə və ya siqnal itsə, əlavə kontaktlara istifadəçinin son qeydə alınan olduğu yeri göstərəcək.
Hazırda əlavə yalnız “Android” mobil əməliyyat sistemli qurğularla işləyir, “iOS” sistemi üçün versiyanın hazırlanması üzərində işlər aparılır.
A.S.
www.oxu.az
"

"Azərbaycan ən yeni pilotsuz hava gəmisi alırHava gəmisinin dəyəri süni peykdən 5-10 dəfə ucuzdur. Azərbaycan yeni nəsil kosmik aparat - pilotsuz hava gəmisinə maraq göstərir. 
Bu texnologiya dünyada ilk hesab edilən, həm peyk, həm də pilotsuz aparat funksiyasını icra edən “Stratobus” uçan aparatıdır. 
Oxu.Az xəbər verir ki, “Report”un əldə etdiyi məlumata görə, dünyada analoqu olmayan bu texnologiya Rabitə və Yüksək Texnologiyalar Nazirliyi tərəfindən də müsbət qarşılanıb.
Qeyd edək ki, Fransanın “Thales Alenia Space” şirkətinin təqdim etdiyi bu hava gəmisi müxtəlif tapşırıqların yerinə yetirilməsi üçün nəzərdə tutulub. 
“Stratobus”la dövlət sərhədi və su hövzəsinin müşahidəsini həyata keçirmək, habelə teleradio yayımı, mobil rabitə və naviqasiya sisteminin sərhədlərini genişləndirmək mümkündür.
Xarici görünüşünə görə hava gəmisini xatırladan “Stratobus” təlimat verilən hündürlüyə yüksələ və iki elektrik mühərriki sayəsində müəyyən vəziyyət ala bilir. Uçan aparatın təxminən 20 km hündürlükdə fəaliyyət göstərməsi nəzərdə tutulub.
Bu hava gəmisi ətraf mühit hadisələri, yanğınlar, su daşqınları, dənizdə fəlakətlərə nəzarət edə bilir, eyni zamanda dənizdə naviqasiya məsələsini də həll edə bilir. Yerə məsafə baxımından yaxın olduğu üçün ötürmə qabiliyyəti genişzolaqlıdır və bu, aparata peyk funksiyasını da müəkəmməl şəkildə icra etməyə imkan verir.
Hazırda bu texnologiyanı dünyada ancaq Sinqapur əldə edib. Hava gəmisinin iki hissədən olması onun dəyərini süni peykdən 5-10 dəfə ucuz edir. Belə ki, “Stratobus” hava və Yer hissəsindən ibarətdir. Aparat bir neçə infrastruktura xidmət göstərə bilər.
Bu kosmik aparatların ömrü 5 ildir.
U.A.
www.oxu.az
"

"Yaxın gələcəyin 10 texnoloji yeniliyi“Global Agenda Council” Ümumdünya İqtisadi Forumu yüksək texnologiyalar sahəsində çalışan 800 mütəxəssis arasında sorğu keçirib və 2023-cü ilədək baş verəcək dəyişiklikləri proqnozlaşdırıb.
2018-ci ildə istifadəçilərin 90%-i limitsiz məlumat saxlama sisteminə malik olacaq
Gələcəkdə diskdə boş yer üçün faylları silməyə ehtiyac olmayacaq. Artıq indi “Google” şirkəti qeyri-məhdud miqdarda sıxılmış video və foto saxlamağa imkan verir. Yaxud ildə 60 dollar ödəməklə “Amazon” şirkətinin serverlərində limitsiz tutumda faylları saxlamaq mümkündür.
Oxu.Az-ın məlumatına görə, “ICTnews” Elektron Xəbər Xidməti Rusiya mətbuatına istinadən yazır ki, buna səbəb sərt disklərdə 1 QB yaddaşın dəyərinin azalmasıdır. 
Şirkətin limitsiz “bulud” saxlanc sisteminin əvəzində reklama baxmaq və ya abunə üzrə pul ödəmək təklif ediləcək.
2021-ci ildə ilk avtomatlaşdırılmış əczaçı istifadəyə veriləcək
Robotlar istehsal sənayesində insanları aktiv əvəz edirlər. Vaxt keçdikcə robotlar xidməti personalı, satıcıları əvəz edəcək. Mütəxəssislərin proqnozuna görə, 2021-ci ildə avtomatlaşdırılmış əczaçı istifadəyə veriləcək.
 2022-ci ildə internetə 1 trilyon sensor qoşulacaq
Hər gün “ağıllı” datçik və sensorların dəyəri azalır. Mütəxəssislər hesab edirlər ki, tezliklə geyimlər internetə “daxil olacaq”. Vahid şəbəkə sisteminə qoşulmuş kiçik qurğular ətraf mühiti (temperatur, atmosfer təzyiqi, havanın çirklənməsi və sairə) tamamilə öyrənməyə imkan verəcək.
2022-ci ildə “3D” printerdə ilk avtomobil çap ediləcək
“3D” çap texnologiyası inkişaf edir: çap üçün yeni qurğular və materiallar meydana çıxır. “Audi” şirkəti artıq additiv proseslərdən istifadəyə əsaslanan avtomobil konseptini nümayiş etdirib. 2022-ci ildə ilk belə avtomobil satışa çıxarılacaq.
2023-cü ildə eynəklərin 10%-i internetə qoşulacaq
Respondentlər hesab edirlər ki, 5 il sonra eynəklər yeni funksiya ilə təchiz ediləcək: artırılmış və virtual reallıqla işləmək üçün internet tətbiqlərə giriş əldə edəcək. Gözlərin izlənilməsi sistemi istifadəyə veriləcək: interfeysin idarəsində əllərdən istifadə edilməyəcək.

 
2023-cü ildə istifadəçilərin 90%-i cib superkompüterinə malik olacaq
İnsanlar fərdi kompüterlə müqayisədə smartfondan daha çox istifadə edirlər. Mobil internet trafiki artıq öz həcminə görə kompüter trafikini ötüb. 2023-cü ilə mobil qurğuların məhsuldarlığı müasir superkompüterlərin səviyyəsinə yaxınlaşacaq. İnsanların 90%-i smartfonlar vasitəsilə internetə qoşulacaq.
2024-cü ildə “3D” printerdə çap edilmiş ilk qaraciyər köçürülməsi həyata keçiriləcək
“3D” printerlər sümük və orqan implantatlarının yaradılmasında istifadə edilir. Həkimlər artıq döş qəfəsi hissəsi və başqa sümüklərin köçürülməsi üzrə əməliyyat keçiriblər. 
2024-cü ilə bioçap texnologiyası elə bir səviyyəyə çatacaq ki, “3D” printerlərdə süni qaraciyər və başqa həyati əhəmiyyətli orqanlar yaradılacaq.

 
2025-ci il - telefon-implantat satışa çıxacaq
Rəyi soruşulmuş mütəxəssislərin 80%-i proqnozlaşdırıb ki, yaxın 7 ildə ilk implantasiya edilən mobil telefon çıxarılacaq. Qurğu insanın sağlamlıq göstəricilərini daha dəqiq izləyə biləcək. Eyni zamanda istifadəçilər bir-biri ilə səs və ya düşüncənin gücü ilə ünsiyyət saxlayacaqlar.
2025-ci ildə avtomobillərin icarəsi xidmətləri şəxsi nəqliyyatdan daha populyar olacaq
Mütəxəssislərin 67%-i gələcəkdə avtomobillərin icarəsi xidmətlərinin daha da populyarlaşacağını proqnozlaşdırırlar. Artıq 2025-ci ildə dünyada kirayələnmiş avtomobillərdən daha çox istifadə ediləcək və şəxsi nəqliyyatın istismarı bahalaşacaq.

 
2026-cı ildə Direktorlar Şurasında ilk süni intellekt
Süni intellekt bir çox prosesləri (təhlil, informasiyanın emalı, analitik) avtomatlaşdırmağa imkan verir. Proqram, həmçinin şirkətin əvvəlki təcrübəsinə əsaslanaraq qərarlar qəbul edəcək. Bu, vacib məsələlərin həllində emosiyaların təsir səviyyəsini azaltmağa imkan verəcək.
U.A.
www.oxu.az
"

"NASA mühəndisləri nəhəng “James Webb” teleskopunun yığılmasını tamamlayıblarNASA mühəndisləri “Hubble” kosmik teleskopunu əvəzləyəcək nəhəng kosmik teleskopun yığılmasını tamamlayıblar.
2018-ci ilin oktyabrında kosmosa buraxılması planlaşdırılan “James Webb”( JWST) orbital infraqırmızı rəsədxanası hazırda test sınaqlarından keçirilir.
Oxu.Az bu barədə AZƏRTAC-a istinadla xəbər verir.
“James Webb” ( JWST) teleskopunun Avropa Kosmik İttifaqına məxsus olan “Ariane-5” daşıyıcı raketin köməyi ilə Fransız Qvianasının kosmodromundan buraxılışı planlaşdırılır. Bu teleskopun əsas xüsusiyyəti onun güzgüsünün seqmentlərdən ibarət olmasıdır. Teleskopun on səkkiz bölmədən ibarət əsas güzgüsünün diametri 6,5 metrdir.
Qeyd edək ki, “James Webb” ( JWST) teleskopunun əsas güzgüsünün sahəsi “Hubble” kosmik teleskopuna nisbətən yeddi dəfə artıqdır. Bu layihə ilə əlaqədar xərclər on milyard dollar təşkil edəcək.
Teleskop kainatın yaranmasından sonra formalaşmış ilk ulduzların işıqlarının tapılması üçün böyük həssaslığa malik olacaq. Onun vasitəsilə astronomlar həm də digər ulduz orbitlərində ekzoplanetlərin kimyəvi tərkibinin təyin olunması imkanlarına ümid edirlər.
Teleskopunun əsas məqsədləri Böyük Partlayışdan (Big Bang) sonra yaranmış ilkin qalaktika və ulduzların işıqlarının alınması və təhlili, onların formalaşması və inkişafı, planetlər sisteminin yaranması və həyatın mənşəyinin öyrənilməsidir.
“James Webb” ( JWST) teleskopu Yer-Günəş sisteminin L2 Laqranj nöqtəsi ətrafında Halo orbitində hərəkət edəcək.
A.S.
www.oxu.az
"

"Hakerlər Azərbaycan banklarından pul oğurlaya bilərmi? – FOTOArtıq bir müddətdir hakerlərin hücumuna məruz qalan Rusiyanın maliyyə sistemi bu gün böyük hücumla qarşılaşa bilər. Xatırladaq ki, dekabrın 2-də hakerlərin banklardan 5 milyard dollar oğurlamağa çalışdıqlarına dair məlumat yayılmışdı. Bildirilirdi ki, Rusiya Mərkəzi Bankı həmin pulun 3 milyard dollarını geri qaytara bilsə də, 2 milyard dolları xilas edə bilməyib. Rusiya Mərkəzi Bankı isə hakerlərin hesablardan 2 milyard dollar oğurlamaları barədə xəbəri təkzib etmişdi.
Ümumiyyətlə, kibercinayətkarlar 2015-2016-cı ildə (2015-ci ilin martından 2016-cı ilin martına qədər) Rusiyada 5,5 milyard rubl (87 milyon 373 min dollar) oğurlayıblar. Əvvəlki dövrlə müqayisədə kibercinayətkarlıq 44 faiz artıb. 5,5 milyard rublun 2,5 milyardı Rusiya banklarından çəkilib. Bu da banklardan oğurluğun 4 dəfə artımı deməkdir. Qeyd edək ki, Rusiya Bankının hesabatına əsasən, 2016-ci ilin əvvəlindən kiberhücumlar səbəbindən ölkədəki kredit təşkilatlarının itkisi iki milyard rubl təşkil edib.
Oxu.Az Publika.az saytına istinadən xəbər verir ki, son illər bütün dünyada maliyyə sisteminə haker hücumları artıb.

2013-cü ildə haker qrupları dünyanın 100-ə yaxın ölkəsinin 30-dan çox bankından pul oğurlayıblar. Həmin vaxt təkcə Rusiya, Yaponiya, Avropadakı hesablardan oğurlanan pulların həcmi 300 milyon dollar təşkil edirdi. 2016-ci ilin fevralında isə hakerlər Banqladeş Mərkəzi Bankının Federal Rezerv Bankının Nyu-York şöbəsindəki hesabından 1 milyard dollar oğurlamağa çalışsalar da, 80 milyon dollar çəkə bilmişdilər.
Kibercinayətkarlıq nədir?
Kibercinayətkarlıq yeni cinayət növüdür. Kibercinayət bir informasiya sisteminə icazəsiz və hüquqazidd şəkildə daxil olunması və sonra həyata keçirilən əməllərdir. Bu halda bir insan, onun mal varlığı, əmlakı, eyni zamanda istifadə olunan sistemin özü də hədəf seçilir. Məsələn, bir sistemə daxil olunaraq zərər vermək, bazanı, informasiya ehtiyatını silmək, şifrələmək, ələ keçirmək, yad informasiya yükləmək, sistemin iş prinsipini dayandırmaq, şəxsi həyatın toxunulmazlığını pozmaq, əlaqəni əngəlləmək, əlaqəni icazəsiz izləmək, qeydə almaq kimi hərəkətlər və əməllər kibercinayət faktlarıdır.

ABŞ-ın Strateji və Beynəlxalq Araşdırmalar Mərkəzinin məlumatına görə, kibercinayətkarlıq hər il dünya iqtisadiyyatına 450 milyard dollar zərər vurur. Təkcə biznes sektorunda intellektual mülkiyyətin oğurlanması səbəbindən bu itki 160 milyard dollarla ölçülür. Bildirilir ki, get-gedə artan bu cür cinayətlər ticarətə, rəqabətlilik ruhuna, ixtiralara və yeni texnologiyalara ciddi mənfi təsir göstərir. Vəziyyətin bu cür davam edəcəyi təqdirdə, itkilərin 550 milyard dollara çatacağı proqnozlaşdırılır. Ən pisi də odur ki, kibercinayətkarlıq daha çox inkişaf etməkdə olan ölkələrin iqtisadiyyatını təhlükə altında qoyur.
Kibercinayətkarlığın ən çox zərbə vurduğu sektor maliyyə sektorudur. Belə ki, əvvəllər oğrular aylarla plan cızıb, bankın yeraltı, yerüstü layihəsini çıxarır, zirzəmiyə qədər tunel qazıb soyğunçuluğa gedirdilərsə, indi bu iş asanlaşıb. “Klaviatura ustaları” evlərində oturub, hansısa bank hesabından milyonlar çəkə bilirlər. Banklararası pul mübadilələri və vətəndaşların özlərinə elektron bank hesabı açdırması oğruları bu sahəyə - haker olmağa daha da həvəsləndirib. Təbii ki, yüksək təhlükəsizlik sisteminə malik olan banklardan milyonların çıxarılması yüksək bacarıq tələb edir.
Banklardan necə pul oğurlanır
Kibercinayətkarlar əvvəlcə bankların iş strukturunu öyrənməyə nail olurlar. Bunun üçün onlar hədəf seçdikləri bankın kompüterlərinə elektron məktub göndərirlər. Hansı ki, qoşulmuş əlavədə gizli virusun kodu olur. Lakin məktub o qədər məharətlə hazırlanır ki, bank işçisində onun etibarlı ünvandan gəldiyinə dair inam yaranır və şübhə etmədən açır. Elə o anda virus işə düşür və bankın kompüterlərinə yayılmağa başlayır. Bütün bank əməliyyatlarını, əməkdaşların şəxsi məlumatını, parol və loqinlərini yadda saxlayaraq məlumatı kiberqarətçilərə ötürür.
Pulların oğurlanması mərhələsi
Hakerlər virusun göndərdiyi məlumatlar əsasında bank əməkdaşının keçirdiyi əməliyyatları dəqiqliyinə qədər təkrarlayırlar. Bu halda saxta bank əməliyyatını həqiqi bank əməliyyatından seçib ayırmaq mümkün olmur, çünki bank kompüteri aldığı əmrləri bank əməkdaşından gəldiyini zənn edir. Bank komüterlərini özlərinə tabe etdikdən sonra, kiberqanqsterlər həmin bankdakı pulları xarici bank hesablarına köçürməyə başlayırlar. Hakerlər eləcə də bankomatlara günün müəyyən saatında və dəqiqəsində pul çıxarmaq əmri verə bilirlər. Onların müəyyən etdikləri vaxtda hədəf seçilmiş bankomatın önünə göndərdikləri adam yaxınlaşır və bankomatdan çıxan pulu götürüb gedir.
Azərbaycanda bankların belə hücumlardan necə qorunduğunu araşdırmağa çalışdıq.
“Banklarımız hazır deyil”

Bu ilin yayında “Kaspersky Lab” şirkəti dünyada, həmçinin MDB ölkələrində kibercinayətkarlığın səviyyəsinin artması müşahidə edildiyin açıqlamışdı. Şirkət iddia edirdi ki, 2015-ci ildə MDB məkanında hər ay 2 mln. kompüter istifadəçisinin kompüteri maliyyə təhlükələrinə məruz qalıb. Nəzərə alsaq ki, Azərbaycan MDB-nin bir parçasıdır, bizdə bank hesablarına belə hücumların olub-olmadığını, hesabların necə qorunduğunu araşdırmağa çalışdıq. Maliyyə Bazarlarına Nəzarət Palatasının Maliyyə Monitorinqi Xidməti sualımıza cavab verməkdən yayındı.
Bank sektorundakı mənbələrimizdən aldığımız məlumata görə, Azərbaycan banklarına haker hücumları əvvəlki illərlə müqayisədə kifayət qədər artıb. Lakin bu hücumların əksəriyyəti heç də kompleks şəkildə güclü və professional haker hücumları deyil:
“Güclü haker hücumlarının olmamasına səbəb isə Azərbaycan daxilində cinayətkarlıqla mübarizənin güclü olması, ölkədən onlayn rejimdə pul çıxarmağın çətin olmasıdır. Amma bunlara baxmayaraq, bir çox Azərbaycan banklarında kiçik də olsa, insidentlərin baş verməsi faktları olub. O cümlədən, bank daxilində nəzarət mexanizmlərinin düzgün olmaması səbəbindən informasiya təhlükəsizliyinin pozulması və bank əməkdaşı tərəfindən məqsədli, yaxud bilməyərəkdən müəyyən qeyri-qanuni fəaliyyət halları da qeydə alınıb”.
Məsələnin digər tərəfi Azərbaycanda daha çox bankın hesabına daxildən müdaxilələrin edilməsidir. Belə ki, indiyə qədər onlarla filial sədri, eləcə də bank rəhbəri maliyyə maxinasiyalarına görə həbs edilib.

Azərbaycan Milli İnternet Forumunun prezidenti Osman Gündüz deyir ki, digər ölkələrdə olduğu kimi, bizim banklarda da belə hücumlar olur:
“Zaman-zaman bunun şahidi oluruq. Hazırda yerli banklarda kiberhücumlarda qorunma tədbirlərinin yetərli olduğunu düşünmürəm. Bankların hücumlarla bağlı problemi iki mənbədən qaynaqlanır. Bildiyimiz kimi, bankların pul köçürmələri və informasiya mübadilələri ilə bağlı özəl infrasturukturu var. Həmçinin onların internetlə əlaqəli xidmətləri də var. Əsas problem də məhz ikinci məqamda özünü göstərir. Zaman-zaman bizim banklarda kiberhücumlarla bağlı problemlər yaşayırlar. İnternet üzərindəki təhlükələrlə bağlı banklar daim düşünməli, zəruri profilaktik tədbirlər görməlidirlər”.

O.Gündüz onu da vurğulayıb ki, artıq kiberhücumların mahiyyəti də dəyişib:
“Əvvəl bu iş həvəskarlar tərəfindən özünü təsdiq etmək məqsədilə edilirdisə, indi maliyyə qrupları, ölkələrin özünün kiber dəstələri var. Həmçinin terror təşkilatlarının da bu cür professional qrupları var. Həmin hücumlara qarşı tədbir görmək üçün böyük resurslar tələb olunur. Bizdə isə informasiya təhlükəsizliyinə cavab verən həm dövlət, həm də qeyri-dövlət qurumları var. Onlar dünyada mövcud təhlükələrdən daha tez və ətraflı xəbər tutur və qorunma yollarını da bilirlər. Bu qurumlar banklardan köməkliklərini əsirgəməməlidirlər. Əlbəttə, bunun üçün əvvəl banklar özləri maraqlı olub, müraciət etməlidirlər. Mövcud vəziyyəti nəzərə alaraq, banklar kiber təhlükəsizlik sahəsində fəaliyyət göstərən qurumlarla əlaqələri dəyərləndirməlidirlər”.
A.M.
www.oxu.az
"

"Sosial şəbəkələr terrorizmlə onlayn mübarizə aparacaqlarDünyanın ən iri dörd internet-şirkəti – “Microsoft”, “Facebook”, “Twitter” və “YouTube” terrorizmlə onlayn mübarizə aparacaqlar.
Oxu.Az-ın məlumatına görə, Trend-in “RİA Novosti”ya istinadən verdiyi məlumata görə, şirkətlər öz aralarında unikal rəqəmli video identifikatorların mübadiləsini aparacaqlar və bu da potensial terrorçunu müəyyənləşdirməyə imkan verəcək.
Həmçinin bildirilir ki, şirkətlər müştərilərin fərdi məlumatlarını bölüşməyəcəklər.
U.A.
www.oxu.az
"

"Prezident Regional Data və Beynəlxalq Kommutasiya mərkəzlərinin açılışındaAzərbaycanın Rabitə və Yüksək Texnologiyalar Nazirliyinin (RYTN) Bakıda Regional Data və Beynəlxalq Kommutasiya mərkəzlərinin açılışı olub.
Oxu.Az-ın məlumatına görə, Azərbaycan Prezidenti İlham Əliyev və xanımı Mehriban Əliyeva açılış mərasimində iştirak ediblər.
Rabitə və yüksək texnologiyalar naziri Ramin Quluzadə dövlət başçısına məlumat verib ki, Regional Data Mərkəzinin və IP əsaslı Beynəlxalq Kommutasiya Mərkəzinin operatoru 2015-ci ilin iyun ayında yenidən strukturlaşdırılaraq adı dəyişdirilən “AzInTelecom” Məhdud Məsuliyyətli Cəmiyyətidir.
Prezident İlham Əliyev və xanımı Mehriban Əliyeva mərkəzlərdə yaradılan şəraitlə tanış olublar.
Sonda xatirə şəkli çəkdirilib.














N.О.
www.oxu.az
"

"Bu telefonlarda “WhatsApp” işləməyəcək – SİYAHIAndroidlərin köhnə versiyalarına “WhatsApp” dəstəyi verilməyəcək.
Oxu.Az Lent.az-a istinadən xəbər verir ki, sosial media nəhəngi olan “Facebook”un sahibi olduğu “WhatsApp” artıq “iOS6”, “Windows Phone 7”, “Android 2.1” və “Androis 2.2” proqram təminatlı telefonlarda dəstəklənməyəcək.
Bildirilib ki, yenilənmiş “WhatsApp” həmin proqramlarla təmin edilmiş telefonlarla uyğunlaşmır. Və 2016-cı ilin sonunda yuxarıda qeyd edilən proqram təminatlı mobil cihazlardan “WhatsApp”a daxil olmaq mümkün olmayacaq.
Bundan başqa 2017-ci ilin ortalarınadək “BBOS” və “BlackBerry 10” proqram təminatlı cihazlarından “WhatsApp”a giriş mümkünsüz olacaq.
A.M.
www.oxu.az
"

"“Huawei” dövlətin ali nümayəndələrinə “Azərbaycanın Gözəl İnsanları” kitabını təqdim etdi“Bakutel” sərgisində Azərbaycan Respublikasının Prezidenti İlham Əliyevə və birinci xanım Mehriban Əliyevaya “Huawei” şirkətindən “Azərbaycanın Gözəl İnsanları” kitabı təqdim olunub. 
Kitab Vətənimizin bütün guşələrindən müxtəlif peşəyə sahib olan adamlar, onların həyat hekayələri və təcrübələri haqqında bəhs edir. Çoban və dəmirçi, sağıcı və filologiya professoru, şair və arıçı - bu və digər peşə sahiblərinin nümayəndələri bu kitabda öz əksini tapmışdır.
“Huawei” şirkəti kitabların nüsxələrini Azərbaycan kitabxanalarına göndərməyi planlaşdırır.
“Gözəl insanlar” kitabı Azərbaycanın təbiəti, insanları, tarixi və mədəniyyətinin misilsiz və zəngin gözəlliklərini dünyaya nümayiş etdirmək məqsədi ilə keçirilən “Gözəl Azərbaycan” layihəsi çərçivəsində işıq üzü görmüşdü.














 
U.A.
www.oxu.az
"

"“Aztelekom”a baş direktor təyin olunub“Aztelekom” MMC-yə baş direktor təyin olunub.
Rabitə və Yüksək Texnologiyalar Nazirliyindən Oxu.Az-a verilən məlumata görə, rabitə və yüksək texnologiyalar naziri Ramin Quluzadənin əmri ilə Suat Paşayev “Aztelekom” MMC-nin baş direktoru vəzifəsinə təyin edilib.
S.Paşayev bu ilin may ayından “Aztelekom” MMC-nin baş direktor vəzifəsini müvəqqəti icra edib.
“Aztelekom” MMC-nin sabiq baş direktoru Məmməd Məmmədov isə “Rabitə işi” ilə əlaqədar həbsdədir.
E.Ə.
www.oxu.az
"

"“Google”un xidmətlərindən istifadə edən 1 milyondan çox hesaba müdaxilə edilib“Check Point” şirkətinin mütəxəssisləri tərəfindən “Android” mobil əməliyyat sistemi ilə işləyən qurğular üçün aşkar edilmiş zərərverici proqram təminatı “Google”un xidmətlərindən istifadə edən 1 milyondan çox hesaba müdaxilə edib.
“Gooligan” adlı zərərverici proqram “Android 4” (“Jelly Bean”, “KitKat”) və “5” (“Lollipop”) platforması ilə işləyən qurğuları virusa yoluxdurur və audentifikasiya üçün elektron poçt ünvanları və məlumatları ələ keçirir.
Oxu.Az AZƏRTAC-a istinadla xəbər verir ki, oğurlanmış informasiya sayəsində hakerlər “Gmail”, “Google Photos”, “Google Docs”, “Google Play”, “Google Drive” və “G Suite” xidmətlərindən istifadə edənlərin məxfi məlumatlarına müdaxilə edə bilərlər.
“Check Point” şirkəti dərhal “Google”un təhlükəsizlik xidmətini bu hücum barədə məlumatlandırıb. Şirkət də öz növbəsində zərər çəkmiş istifadəçiləri məlumatlandırıb.
A.S.
www.oxu.az
"

"2016-cı ilin ən yaxşı ixtiraları məlum oldu – FOTONüfuzlu “Time” jurnalı 2016-cı ilin ən yaxşı ixtiralarının siyahısını tərtib edib. Siyahıdakı bir çox ixtiraların ideyası fantastik əsərlərdən götürülüb.
“Flyte” levitasiya edən (havada süzən) lampası altlıq və işıq mənbəyindən ibarətdir. Altlığın daxilində yaranan güclü elektromaqnit levitasiya effektini reallaşdırır. Elektromaqnit sahəsinin yaranması nəticəsində lampa naqilsiz enerji ilə təmin edilir. Qiyməti 349 dollardır.
Oxu.Az xəbər verir ki, “İCTnews” Elektron Xəbər Xidməti “hi-tech.mail.ru” saytına istinadən yazır ki, “Tesla” günəş panellərindən ibarət dam öz görünüşünə görə adi damdan fərqlənmir.
“Nike Hyperadapt 1.0” idman ayaqqabıları qeyri-adi mexanizmdən istifadə nəticəsində öz-özünə bağlanır. İstifadəçi sadəcə pəncəsinin təzyiqi ilə sensoru aktivləşdirməlidir. Xüsusi düymələrin köməyi ilə qaytanlamanın gücünü tənzimləmək mümkündür. Qiyməti 720 dollardır.

“PlayStation VR” virtual reallıq şlemi – rəqəmli texnologiyalar dünyası ilə tanışlıq üçün tamamilə yeni imkanlar təqdim edir. Qurğu “PlayStation 4” və “PlayStation 4 Pro” konsolları ilə birgə istifadə edilir, qiyməti 400 dollardır.
“Hello Sense” zəngli saatı otaq daxilində temperatur, rütubət, işıqlanma dərəcəsi və havanın keyfiyyətini müəyyənləşdirir, həmçinin sahibinin optimal oyanış vaxtını təmin etmək üçün yuxu dövrlərini izləyir. Qiyməti 149 dollardır.
“Goodyear” şirkəti tərəfindən hazırlanmış “Eagle 360” şinləri istənilən istiqamətdə (yalnız irəli və geri deyil, həm də yanlara) hərəkət edə bilər və maqnit levitasiyasından istifadəyə əsaslanır.

“Quip” diş fırçası istifadəçiyə diş cərgəsinin başqa zonasını təmizləməyi xatırlatmaq üçün hər 30 saniyədən bir titrəyir. Qurğu dişləri düzgün təmizləmək üçün nəzərdə tutulub, qiyməti 25 dollardır.
“Dyson Supersonic” feni verilən havanın temperaturuna nəzarət edir və saçları həddən çox isti havanın arzuolunmaz təsirindən qorumaq məqsədilə saniyədə bir dəfə temperaturu ölçür, həm də səssiz işləyir. “Dyson Supersonic” feninin qiyməti 399 dollardır.

“DJI Mavis Pro” dronu şirkətin istehsal xəttində ən yığcam modeldir. Əsas özəlliyi qatlanan konstruksiya və “4K” təsvir ölçüsünə malik kameradır. Pilotsuz uçan aparat saatda 65 km sürətlə hərəkət edir və akkumulyatorun tutumu təxminən 27 dəqiqəlik uçuş (13 km) həyata keçirməyə imkan verir. Dronun qiyməti 999 dollardır.
“Arc InstaTemp” bədənə toxunmadan temperaturu ölçən termometrdir. Ölçmə 2.5 saniyə vaxt alır, göstərici ekranda əks olunur, həm də təhlükəsizlik indikatoru mövcuddur: yaşıl (normal temperatur), sarı (yüksək) və ya qırmızı (temperaturu aşağı salmaq üçün təcili tədbir görmək lazımdır). Qurğunun adi versiyasının qiyməti 40 dollardır.
“Minimed 670g” – “Medtronic” şirkəti tərəfindən hazırlanmış süni mədəaltı vəzdir. Bu həll diabet xəstələrini müntəzəm olaraq insulin inyeksiyaları etmək ehtiyacından xilas edəcək. Hər 5 dəqiqədən bir qanda hormonun səviyyəsini ölçən süni mədəaltı vəz qanı lazımi miqdarda insulinlə təmin edir. 2017-ci ildə sözügedən qurğunun satışına başlanılacaq.

Çin Milli Kosmik Agentliyi tərəfindən hazırlanmış “Tiangong-2” stansiyası qeyri-rəsmi “Cənnət sarayı” adlandırılır. Uzunluğu 10 metr və eni 4 metr olan stansiya kosmik laboratoriya rolunu yerinə yetirəcək.
Karlos Arturo Torres tərəfindən hazırlanmış “IKO” əl protezi itirilmiş əl funksiyasını yerinə yetirəcək. Protezin özəlliyi odur ki, oyun əlavələri uşağa özünü super qəhrəman kimi hiss etməyə imkan verir.
“UNICEF Kid Power Band” adlı “ağıllı” bilərziyin qiymətinin 40 dollar olmasına baxmayaraq, çox mühüm missiyanı yerinə yetirir.
Birincisi, bilərzik uşaqları daha çox hərəkət etməyə məcbur edir və buna görə mobil proqramda onlara bal əlavə edilir. İkincisi, UNICEF bilərziyin satışından toplanılan məbləğlə aclıqdan ölən insanlara dəstək olub. Bu isə planetin 30 mindən çox sakinini xilas etməyə imkan verib.
“Apple AirPods” simsiz qulaqlıqları indiyə qədər satışda yoxdur, amma onu yoxlamış insanların rəyi çox pozitivdir.
U.A.
www.oxu.az
"

"FTB dünyada kompüter və telefonlara giriş icazəsi alıbABŞ Ali Məhkəməsi federal cinayət-prosessual məcəlləsinin 41-ci maddəsinə dəyişiklikləri təsdiq edib.
Oxu.Az Report-a istinadən xəbər verir ki, bu barədə “Reuters” məlumat yayıb.
Bununla da Federal Təhqiqat Bürosu (FTB) kompüter və telefonları sındıraraq onlara giriş icazəsi alıb.
İndi xüsusi xidmət orqanının əməkdaşları ABŞ-ın istənilən məhkəməsindən formal icazə aldıqdan sonra yalnız ABŞ-da yox, həm də ölkə xaricində cihazlara giriş imkanı əldə edəcəklər. Bundan əvvəl FTB əməkdaşları yalnız şübhəli şəxsin ərazi baxımından bağlı olduğu məhkəmədən xüsusi icazə aldıqdan sonra cihazları “sındıra” bilirdi.
A.M.
www.oxu.az
"

"“Huawei”in baş icraçı direktoru Azərbaycanla bağlı gələcək planlarını açıqladı“Huawei” şirkəti Azərbaycanda uzun illərdir ki, fəaliyyət göstərir. Bildiyiniz kimi, “Huawei” İKT sahəsində əsas həlledici rola malikdir. Bizim Azərbaycanda strateji tərəfdaşlarımızın sayı ildən-ilə artır”.
Oxu.Az xəbər verir ki, bu sözləri “Huawei Azərbaycan”nın baş icraçı direktoru Cao Zejun şirkətin Azərbaycandakı biznesindən danışarkən deyib.
Onun sözlərinə görə, şirkət Azərbaycanda etibarlı tərəfdaşları ilə işlərini yeni məcrada inkişaf etdirəcək.
Baş icarçı direktor əlavə edib ki, şirkət innovasiyalara investisiya yatırmağa önəm verir: 
“Huawei”in 170 ölkədə nümayəndəliyi var. “Bu ildən “Huawei” smartfonlarına böyük tələbat yaranıb. Mobil operatorların bizim smartfonlara marağı artıb. Bu sahədə fəaliyyət göstərmək üçün bizim böyük potensialımız var”.
C.Zejun şirkətin Azərbaycandakı gələcək planlarından danışarkən deyib ki, 2017-ci ildə “Gözəl Azərbaycan” layihəsini yenidən davam etdirəcəyik:
“Azərbaycanda yaşayan və işləyən hər bir şəxs ölkəmizi ürəkdən sevir. Biz bu layihə ilə Azərbaycanın gözəl təbiəti, tarixi, mədəniyyəti və mehriban insanları barədə dünyanı məlumatlandırmaq istəyirik. 
“Facebook”, “YouTube” və digər sosial şəbəkələrdə paylaşımlarla biz bu layihənin əhatə dairəsini daha da genişləndirəcəyik”,- deyə o, sözlərinə əlavə edib. 
Qeyd edək ki, şirkət noyabrın 29-da Bakıda keçirilən “Əşyaların İnterneti. Növbəti nəsil” konfransının sponsoru qismində çıxış edib.  
Ülviyyə R. Əli
www.oxu.az
"

"Yer kürəsi 32 il ərzində belə dəyişdi – FOTO + VİDEO“Google” 2013-cü ildə buraxılmış “Timelapse” xidmətinin yenilənmiş versiyasını təqdim edib.
Oxu.Az Publika.az-a istinadən xəbər verir ki, istifadəçilər onun köməyi ilə Yer kürəsinin 1984-cü ildən 2016-cı ilə qədər necə dəyişdiyini görəcəklər.
Planetin bütün səthində baş verən dəyişikliklərin canlandırılması üçün şirkətin mütəxəssisləri təxminən beş milyon peyk təsvirindən istifadə ediblər. “Landsat Global Archive” layihənin partnyoru olub.
“Timelapse” xidmətinin yenilənmiş versiyasının köməyi ilə istifadəçilər Mayamidə sahilin tikilməsi, Dubayın səhradan böyük şəhərə çevrilməsi və Aral dənizinin dayazlaşmasını asanlıqla görə biləcəklər.




A.M.
www.oxu.az
"

"“Facebook Messenger”dən növbəti yenilik“Facebook Messenger” mobil əlavəsi daxilində oyun oynamaq xidməti istifadəyə verilib.
Oxu.Az lent.az-a istinadən xəbər verir ki, bu, “Messenger”in veb-versiyasının dialoqları daxilində də mümkün olub.
“Pacman”, “Arkanoid”, “Space Invaders” və digər 2D oyunlar mesaj menyusunun qeympadındakı ikonlara vurmaqla açılır. İstifadəçi təqdim olunan siyahıdan istədiyi oyunu seçəcək və öz həmsöhbətini oyun oynamağa dəvət edəcək.
Layihə “Lnstant Games” adlandırılıb.
U.A.
www.oxu.az
"

"Azərbaycanda kompüter satışı azalıbBu ilin yanvar-oktyabr aylarında Azərbaycanda stolüstü kompüterlərin satışı 1,5% azalıb.
Oxu.Az-ın məlumatına görə, “Trend” bu barədə “Global Stats” statistika mərkəzinə istinadən məlumat verir.
Bu ilin noyabrın 1-ə qədər ölkədə stolüstü kompüter bazarının payı 48,3% təşkil edib. Bu rəqəm 2015-ci ilin eyni dövrü ilə müqayisədə 3,6% azdır.
“Global Stats”ın məlumatına görə, bu ilin ilk 10 ayı ərzində noutbuk və netbukların satışı 4,7% artıb.
U.A.
www.oxu.az
"

"Dünyada yeni virus təhlükəsiBütün dünyada sürətlə yayılan “quş qripi” təhlükəsi İranda 500 mindən çox toyuğun məhv edilməsinə səbəb olub.
Oxu.Az Publika.az-a istinadən xəbər verir ki, İran Baytarlıq İdarəsi Tehranın Melard bölgəsində 4 fermada “quş qripi”nin olduğunu bildirib.
İdarənin rəisi Mehdi Xalac bu vaxta qədər H5N8 virusuna yoluxan 513 mindən çox toyuğun məhv edildiyini açıqlayıb. Artıq bu ölkədə toyuqların bir yerdən başqa yerə daşınmağı qadağan edilib.
Bu il yayın sonlarında Rusiyada aşkarlanan “quş qripi” son olaraq Yaponiyada da qeydə alınıb. Yaponiya Səhiyyə Nazirliyinin rəsmiləri artıq virusun 40 toyuğun öldürdüyünü, 310 minin isə tələf ediləcəyini açıqlayıb.Təkcə toyuqlar deyil, ördəklər də virusa yoluxub. Virus səbəbindən 165 min baş ördək tələf ediləcək. Artıq fermalarda virusa qarşı dezinfeksiya işlərinə başlanılıb.
Virus Fransada da yayılıb. Bu ölkənin Səhiyyə Nazirliyi də virusu gözardı edə bilməyəcəklərini deyib.
Rusiyadan Avropaya yayılan “quş qripi”nə Almaniya, Hollandiya, Danimarka, Avstraliya, İsveçrə, İsveç və Macarıstanda da rast gəlinib. Artıq İsraildə də virus aşkarlanıb.
Noyabrın 22-dən İrandan Azərbaycana quş əti idxalına qadağa qoyulub.
Qeyd edək ki, 2003-2007-ci illərdə “quş qripi” 167 nəfərin ölümünə səbəb olub. Ümumdünya Səhiyyə Təşkilatının məlumatına görə, virus yabanı quşları qanadları ilə yerli qanadlılara yoluxdurur.
A.M.
www.oxu.az
"

"“Azerfon” texnologiya həvəskarlarını “BakuTel”ə dəvət edir – FOTO“Nar” “BakuTel-2016” 22-ci beynəlxalq “Telekommunikasiya və informasiya texnologiyaları” sərgisində iştirak edir. Mobil operator hər il olduğu kimi, bu il də özünün ən son yeniliklərini geniş ictimaiyyətin diqqətinə çatdırır. 
Sərgi günlərində “Nar” stendinin ziyarətçiləri Azərbaycanda ilk dəfə olaraq ölkə coğrafiyasında virtual səyahət etmək imkanı verən və virtual reallıq texnologiyasına əsaslanan “Augmented Reality” interaktiv turunun birbaşa iştirakçısı olmaq fürsəti qazanırlar.
Virtual reallıq texnologiyası əsasında hazırlanmış proqram təminatı bölgələrdə yaşayan Azərbaycan vətəndaşları üçün mobil operator tərəfindən xüsusi olaraq təqdim edilmiş yeni “Yerlim” tarifinin tanıdılması çərçivəsində hazırlanmışdır. 
Qeyd edək ki, “Nar” operatoru “BakuTel-2016” sərgisi çərçivəsində ilk yerli məzmuna əsaslanan və yerli şirkət tərəfindən ərsəyə gətirilən virtual reallıq texnologiyasını təqdim edib. İstifadəçilər xüsusi avadanlıq vasitəsilə Azərbaycanın bölgələrinə virtual səyahət edə bilirlər.
Görüntü üçölçülü olmaqla yanaşı, həm də 360 dərəcəlik baxış imkanı yaradır. Üstəlik, istifadəçilər sadəcə şəkil deyil, həm də interaktiv səyahətin iştirakçısına çevrilirlər.
Bölgələrə virtual səyahət edən qonaqlara “Nar” tərəfindən xüsusi olaraq Azərbaycanın müxtəlif bölgələri üçün yaradılan və abunəçilərə yaşadıqları bölgələrdə dəqiqəsi cəmi 1 qəpiyə danışmaq imkanı verən “Yerlim” tariflər toplusu barədə məlumat verilir.
Bundan əlavə, “Nar” stendinin ziyarətçiləri müxtəlif interaktiv əyləncəli oyun və yarışların iştirakçısı olurlar. Bu müsabiqələrin qalibləri müxtəlif dəyərli hədiyyələrlə mükafatlandırılırlar. 
Xatırladaq ki, Bakı Ekspo Mərkəzində keçirilən “BakuTel-2016” sərgisində iştirak edən “Nar” sərgi müddətində müasir rabitə tələblərinin vahid ödəniş üzərindən təqdim edilməsini nəzərdə tutan tamamilə yeni “Qutu” məhsulunu, yüksəksürətli məlumat mübadiləsini təmin edən LTE-A (LTE-Advanced) şəbəkəsini, “Augmented Reality” virtual reallıq texnologiyasını və digər yeniliklərini təqdim edir. “Nar” müasir texnologiyalara biganə olmayan hər bir kəsi özünün BakuTel stendinə dəvət edir. 











U.A.
www.oxu.az
"

"Prezident və xanımı “selfie” çəkdirdi – FOTOBu gün Azərbaycan Prezidenti İlham Əliyev və xanımı Mehriban Əliyeva XXII Azərbaycan Beynəlxalq Telekommunikasiya və İnformasiya Texnologiyaları sərgisi - “Bakutel-2016” ilə tanış olub.
Oxu.Az AzVision.az-a istinadən xəbər verir ki, ölkə başçısı və xanımı sərginin pavilyonları ilə yaxından tanış olublar.
Rabitə və yüksək texnologiyalar naziri Ramin Quluzadə dövlətimizin başçısına və xanımına sərgi barədə məlumat verib.
Daha sonra prezident İlham Əliyev və xanımı sərgi iştirakçıları ilə “selfie” çəkdirib.








E.Ə.
www.oxu.az
"

"İnternet xidmətləri vergiyə cəlb ediləcək“Azərbaycan Vergilər Nazirliyi internet vasitəsilə göstərilən xidmətlərin vergiyə cəlb edilməsi məsələsi üzərində daha intensiv işləyəcək”.
Oxu.Az Trend-ə istinadən xəbər verir ki, bunu vergilər nazirinin müavini Sahib Ələkbərov deyib.
Onun sözlərinə görə, elektron ticarətin vergiyə cəlb edilməsi məsələsi çoxdan gündəlikdə duran məsələdir və nazirlik artıq bir neçə ildir bu istiqamətdə ciddi işlər aparır.
O əlavə edib ki, bu, dünya miqyasında artıq uzun müddətdir mövcud olan, sabit bir trenddir: 
“Bu, dünyanın bir çox ölkələrində var, artıq yanvarın 1-dən Rusiyada da tətbiqinə başlanılır”.
E.Ə.
www.oxu.az
"

"KİV: “YouTube” Rusiyadan gedə bilərƏgər peşəkar kontentli xarici audivizual servis sahiblərinin payının məhdudlaşdırılmasına dair qanun qəbul edilərsə, “YouTube” videohostinqi Rusiya ərazisindən gedə bilər. 
Oxu.Az xəbər verir ki, bu barədə Mediakommunikasiya İttifaqının hüquq komitəsinə və digər mənbələrə istinadən “Kommersant” qəzeti məlumat yayıb. 
“Audivizual servis təşkilatçısı” anlayışı altına “YouTube” düşür, burada istifadəçilər öz istehsalları olan videoları da yerləşdirirlər. Qanunun qəbul edilməsi “YouTube”un Rusiya ərazisindən getməsinə səbəb ola bilər”, - qəzet yazıb. 
Videohostinq peşəkar kimi, istifadəçi kontentinə də malikdir, amma hazırkı mərhələdə birinin digərindən ayırma üsulu mövcud deyil, “Kommersant”ın mənbələri “YouTube”un Rusiyadan getmə səbəblərini dəqqiləşdirməyə çalışıblar. Bundan başqa, mənbə hesab edir ki, qanunun qəbul edilməsi əlavə infrastrukturun yaradılması üçün xərclərə səbəb ola bilər. 
Nəşrin məlumatına görə, “Vımpelkom” və MTS rabitə operatorları da xarici onlayn-kinoteatrların fəaliyyətinin məhdudlaşdırılmasına qarşı çıxırlar.
Keçən həftə deputatlar Şamsail Saraliyev (“Vahid Rusiya”) və Andrey Luqovoy (RLDP) Dövlət Dumasına xarici onlayn-kinoteatrlarına 20% məhdudiyyət qoyulmasına və bir sıra məhdudiyyətlərə dair qanun layihəsini çıxarıb. Qanun layihəsi ay ərzində Rusiya ərazisində yaşayan 100 min internet istifadəçinin daxil olduğu və ya Rusiyanın bir regionunda olan istifadəçilər üçün nəzərdə tutulan və auditoriyası ay ərzində 20 min nəfərdən ibarət olan xarici audivizal servislərin fəaliyyətinin məhdudlaşdırılmasını nəzərdə tutur. Belə onlayn kinoteatrlar xüsusi reyesterə daxil ediləcək. 
E.Ə.
www.oxu.az
"

"Sabahdan 8 rayonda analoq televiziya yayımı dayandırılacaqSabahdan, dekabrın 1-dən etibarən 8 rayonda – Şamaxı, Qobustan, Siyəzən, Şabran, Xızı, Quba, Qusar, Xaçmaz rayonlarında analoq televiziya yayımı dayandırılacaq.
Oxu.Az xəbər verir ki, bu barədə “Report”a Milli Televiziya və Radio Şurasının (MTRŞ) Texniki şöbəsinin müdiri İsa Məmmədov bildirib.
O deyib ki, MTRŞ-nin noyabrın 18-də bununla bağlı qəbul etdiyi qərarda dəyişiklik yoxdur: 
“Dekabrın 1-dən 8 rayonda analoq televiziya yayımı dayandırılacaq. Həmin gün ümumi rayonlar üzrə quraşdırılmış təxminən 330 analoq televiziya stansiyasından 77-si söndürüləcək. 330 analoq televiziya stansiyasını hələlik 145 rəqəmli televiziya stansiyası əvəz edəcək. Amma gələcək günlərdə rəqəmli TV stansiyalarının sayı 190-na qədər çatdırılacaq”.
İ.Məmmədov bildirib ki, sonrakı mərhələdə 32, daha sonra 14 rayonda analoq yayım dayandırılacaq. 
Qeyd edək ki, Milli Televiziya və Radio Şurası əhalinin rahatlığının təmin edilməsi, analoq TV qəbulediciləri vasitəsilə rəqəmli TV yayımının izlənməsi üçün tələb olunan zəruri avadanlığın - dekoderlərin (“Set-Top-Box”ların) əldə olunması işinin asanlaşdırılması məqsədilə respublikanın regionlarında analoq yayımın mərhələli şəkildə dayandırılmasını məqsədəmüvafiq hesab edib və Şuranın 10 saylı qərarında dəyişiklik olunub. Edilən dəyişikliyə əsasən, regionlarda analoq yayımın dayandırılmasının 3 mərhələdə həyata keçirilməsi barədə qərar qəbul edilib.
II mərhələdə analoq yayımın (dekabrın 10-dan) Ağsu, İsmayıllı, Kürdəmir, Zərdab, Saatlı, Sabirabad, Ağcabədi, Ağdam, Ucar, Gəncə, Samux, Daşkəsən, Gədəbəy, Göygöl, Şəmkir, Ağstafa, Qazax, Tovuz, Tərtər, Naftalan, Bərdə, Goranboy, Mingəçevir, Yevlax, Ağdaş, Göyçay, Qəbələ, Oğuz, Şəki, Zaqatala, Balakən, Qaxda, III mərhələdə (dekabrın 20-dən) Şirvan, Salyan, Neftçala, Hacıqabul, İmişli, Beyləqan, Füzuli, Cəlilabad, Biləsuvar, Lənkəran, Masallı, Yardımlı, Lerik, Astarada dayandırılması nəzərdə tutulur.
E.Ə.
www.oxu.az
"

"İlham Əliyev “Bakutel 2016” sərgisindəAzərbaycan prezidenti İlham Əliyev və xanımı Mehriban Əliyeva noyabrın 30-da Bakı Ekspo Mərkəzində keçirilən 22-ci Azərbaycan Beynəlxalq Telekommunikasiya və İnformasiya Texnologiyaları “Bakutel 2016” sərgisi ilə tanış olublar.
Oxu.Az APA-Economics-ə istinadən xəbər verir ki, Rabitə və yüksək texnologiyalar naziri Ramin Quluzadə Azərbaycan prezidentinə sərgi barədə məlumat verib.
Bildirilib ki, regionun ən böyük tədbirlərindən biri olan “Bakutel” sərgisi 20 ildən artıqdır ki, hər il telekommunikasiya bazarının aparıcı iştirakçılarını öz platformasında bir araya toplayır. İT üzrə məhsul və xidmətlərin nümayiş olunduğu əsas meydança kimi, “Bakutel” sərgisi möhkəm əlaqələrin qurulduğu və yeni müəssisələrin təsis olunduğu başlıca biznes-platformaya çevrilib.
Qeyd olunub ki, builki sərgidə Azərbaycan, ABŞ, Almaniya, Türkiyə və digər ölkələri təmsil edən 200-dən artıq şirkət iştirak edir. İştirakçıların 40%-i “Bakutel” sərgisinin daimi eksponentləridir. Sərgi iştirakçıları arasında aparıcı İKT şirkətləri, Azərbaycanın mobil / rabitə operatorları, internet provayderləri, sistem inteqratorları və tanınmış brendlərin distribyutorları yer alır. Ənənəvi olaraq, sərgidə Azərbaycan Respublikası Rabitə və Yüksək Texnologiyalar Nazirliyinin dəstəyi ilə iştirak edən bir sıra ölkələrin milli stendləri təqdim olunur.
Dövlətimizin başçısı sərginin pavilyonları ilə yaxından tanış olub.
E.Ə.
www.oxu.az
"

"Nazir müavini: Yaxın gələcəkdə internetə qoşulacaq qurğuların sayı artacaq“2020-ci ildə “Əşyaların İnternet”nin bazarının həcmi indikindən 2 dəfədən çox artaraq təqribən 1,7 trilyon dollar olacaq. Bu rəqəm on il ərzində daha on dəfədən çox artacaq”.
Oxu.Az xəbər verir ki, bu sözləri Rabitə və yüksək texnologiyalar nazirinin müavini Elmir Vəlizadə “Əşyaların İnternet”nə dair keçirilən konfransda çıxışı zamanı deyib.
“Bu isə indiki dünya ÜDM-nin təqribən11%-i deməkdir və bu internetə qoşulacaq milyardlarla müxtəlif qurğuların hesabına baş verəcək. 2020-ci ildə internetə təqribən 50 milyarddan çox qurğunun qoşulacağı bildirilir. 
Bu gün onların yalnız 17%-ni indi istifadə etdiyimiz qurğular planşet, kompüter, smartfonlar təşkil edəcək, qalan 83%-i isə müxtəlif əşyalara quraşdırılacaq sensorlar, digər mobil qurğular, əşyalar olacaq”, - deyə nazir müavini sözlərinə əlavə edib.
Ülviyyə R. Əli
www.oxu.az
"

"Bakıda “Əşyaların İnterneti” ilə bağlı konfrans keçirilirBakıda Rabitə və Yüksək Texnologiyalar Nazirliyinin təşkilatçılığı və “Huawei” şirkətinin sponsorluğu ilə “Bakutel-2016” beynəlxalq telekommunikasiya və informasiya texnilogiyaları sərgisi çərçivəsində “Əşyaların İnterneti. Növbəti nəsil” mövzusunda konfrans keçirilir.
Oxu.Az xəbər verir ki, “Huawei” və digər qlobal informasiya texnologiyaları şirkətlərinin, eləcə də yüksək texnologiyalar sahəsi üzrə bir sıra beynəlxalq təşkilatların, konsaltinq qurumlarının nümayəndələri iştirak edirlər.
Tədbir çərçivəsində “İKT strategiyası və “Əşyaların İnternet”nə dair Planlar”, “Əşyaların İnterneti” ilə bağlı yeni biznes imkanları kimi mövzular müzakirə olunur.
Qeyd edək ki, konfransda Rabitə və Yüksək Texnologiyalar naziri Ramin Quluzadə də çıxış edəcək.
Ülviyyə R. Əli
www.oxu.az
"

"“Azercell” prezidenti qiymətlər haqqında açıqlama verdi“İşiğın qiymətinin artması xərclərimizi artıracaq”. 
Oxu.Az xəbər verir ki, bu sözləri “Azercell Telecom” şirkətinin prezidenti Vahid Mürsəliyev jurnalistlərə açıqlamasında deyib. 
Onun sözlərinə görə, şirkətin xərclərinin artması abunəçilərə göstərilən xidmətin qiymətinə təsir etməyəcək.
“Dünyada baş verən iqtisadi geriliyə, tənəzzülə, inkişafa biz də cəmiyyət olaraq müvafiq reaksiya veririk. “Azercell” də Azərbaycanda fəaliyyət göstərən bir şirkətdir, istənilən dəyişiklik bizə təsir edir. Devalvasiyadan sonra “Azercell”in xərcləri artıb. Xərclərin artmasına baxmayaraq, şirkət onu idarə etməyə çalışır.
İstənilən biznesin uğurlu olması üçün xərclərin düzgün idarə edilməsi, nəzarət edilməsi vacibdir”, - deyə şirkətin prezidenti sözlərinə əlavə edib. 
Qeyd edək ki, dünən Tarif Şurası təbii qazın və elektrik enerjisinin ölkədaxili tariflərinin tənzimlənməsi barədə qərar verib. Elektrik enerjisinin aylıq istehlak həcminin 250 kVts-a qədər olan hissəsi köhnə tariflə - yəni 7 qəpik, aylıq istehlak həcminin 250 kVts-dan çox olan hissəsi isə 11 qəpiklə hesablanacaq.
Qeyri-əhali üçünsə elektrik enerjisinin tarifi 9 qəpik olub. Qazın illik istehlak həcminin 1500 m3-dək olan hissəsi üçün köhnə tariflə - 100 manat, istehlak həcmi 1500 m3-dən çox olan hissəsi isə 200 manat müəyyən edilib.
Həcmi 1500 kubmetrədək olan istehlakçılar üçün dəyişdirilməyərək bir kubmetr üçün mövcud 10 qəpik səviyyəsində saxlanılıb, illik istehlak həcminin 1500 kubmetrdən çox olan hissəsi üçün isə 20 qəpik müəyyənləşdirilib.
Ülviyyə R. Əli
www.oxu.az
"

"Bakıda pulsuz “Wi-Fi” şəbəkəsinin istifadəyə verilmə tarixi açıqlanıbBakı şəhərində pulsuz “Wi-Fi” şəbəkəsinin geniş istifadəyə verilmə tarixi bəlli olub.
Oxu.Az Report-a istinadən xəbər verir ki, 2017-ci ilin mart ayından etibarən Bakıda müəyyən edilmiş ərazilərdə pulsuz simsiz internet şəbəkəsindən istifadə etmək mümkün olacaq.
“Public Free Wi-Fi” layihəsini reallaşdıracaq Rabitə və Yüksək Texnologiyalar Nazirliyinin Bakı Telefon Rabitəsi İstehsalat Birliyindən (BTRİB) bildirib ki, pulsuz internet şəbəkəsi əsasən üç istiqamətdə yayılacaq: “İlkin olaraq Bayraq meydanı daxil olmaqla Dənizkənarı Milli Park, Fəvvarələr meydanı və “İçərişəhər” dövlət qoruğunda ictimai pulsuz “Wi-Fi” şəbəkəsi tətbiq olunacaq”.
Qeyd edək ki, hazırda qeyd edilən ərazilərdə kabelləşmə işləri aparılır. Yaxın vaxtlarda sınaq işlərinin keçirilməsi nəzərdə tutulur.
A.M.
www.oxu.az
"

"İlham Əliyev: Müasir texnologiyalardan yararlanmaq üçün ölkəmizdə əlverişli şərait yaradılıbAzərbaycan prezidenti İlham Əliyev “Bakutel–2016” XXII beynəlxalq telekommunikasiya və informasiya texnologiyaları sərgi və konfransının iştirakçılarına məktub ünvanlayıb.
Oxu.Az AZƏRTAC-a istinadən xəbər verir ki, məktubda deyilir:
“Hörmətli sərgi və konfrans iştirakçıları! Sizi – “Bakutel–2016” XXII beynəlxalq telekommunikasiya və informasiya texnologiyaları sərgi və konfransının iştirakçılarını Bakı şəhərində ürəkdən salamlayır, hər birinizə gələcək işlərinizdə uğurlar diləyirəm.
Xəzərətrafı regionda telekommunikasiya və informasiya texnologiyaları üzrə ən nüfuzlu tədbirə çevrilmiş bu ənənəvi sərgi və konfrans, bir qayda olaraq, ölkəmizin, eləcə də dünyanın bir sıra dövlətlərinin və aparıcı şirkətlərin yüksək texnologiyalar sahəsində ən son nailiyyətlərinin təqdim edildiyi məkan rolunu oynayır.
Bu gün davamlı tərəqqi dövrünü yaşayan Azərbaycanda yüksək texnologiyalar sahəsinin inkişafı prioritet istiqamət kimi müəyyənləşdirilib. Müasir texnologiyalardan lazımınca yararlanmaq üçün ölkəmizdə əlverişli şərait yaradılıb, cəmiyyətin gündəlik həyat fəaliyyətinin tərkib hissəsi olan internetə yüksəksürətli çıxış və ondan sərbəst istifadə imkanı təmin edilib. Hazırda rəqəmli televiziya yayımı həyata keçirilməkdədir. Dövlət idarəçiliyində müasir metodlar və texnoloji yeniliklər sayəsində “elektron hökumət” sisteminin tətbiqi genişlənib.
Texnologiya parklarının fəaliyyətə başlaması, qabaqcıl texnologiyaların bütün sahələrdə tətbiqi, istehsal və investisiyayönümlü innovativ layihələrə dövlət dəstəyi, o cümlədən güzəştli maliyyə təminatı respublikamızda təşəkkül tapmaqda olan startapların inkişafına, gənclərin təşəbbüskarlığının artmasına və nəticə etibarilə iqtisadiyyatımızın dinamik yüksəlişinə xidmət göstərir.
“Azerspace–1” və “Azersky” peykləri dünya kosmik ailəsində ölkəmizin layiqli yer tutmasını təmin ediblər, eyni zamanda, regionun peyk xidmətləri ilə təchizatında da onların mühüm rolu var. Ümidvaram ki, növbəti telekommunikasiya peykimiz “Azerspace–2”nin orbitə çıxarılması Azərbaycanda kosmik sənayenin inkişafında yeni mərhələnin təməlini qoyacaq.
İnanıram ki, sərgi və konfrans çərçivəsində keçirəcəyiniz səmərəli görüşlər, müzakirə edəcəyiniz aktual məsələlər yeni təşəbbüslərin meydana çıxmasına və gerçəkləşməsinə, qarşılıqlı əlaqələrin daha da dərinləşməsinə öz töhfəsini verəcək.
E.Ə.
www.oxu.az
"

"“Huawei” şirkəti Azərbaycanın üç bölgəsində Təhsil mərkəzi açdı“Huawei” şirkəti noyabr ayının 14-də Gəncə şəhərində Azərbaycan Respublikasının Dövlət Aqrar Universitetində Azərbaycanda ilk Huawei Təhsil mərkəzini açdı.
Təhsil Mərkəzi müasir kompüterlər, İKT mövzusunda kitablar, yüksək sürətli internet ilə təmin olunub. Bu təhsil mərkəzinin açılmasının əsas məqsəd tələbələrin yüksək sürətli internetlə və İKT haqqında daha ətraflı məlumat əldə etmələrinə şərait yaratmaqdır.
Noyabr ayının 17-si Huawei Təhsil mərkəzi Lənkəran şəhərində Lənkəran Dövlət Universitetində, 21-də isə Şəki şəhərində Azərbaycan Respublikası Dövlət Pedaqoji Universitetində açılmışdır.
Bu layihə “Bakcell” şirkətinin, AZƏRTAC informasiya agentliyinin və Azərbaycan Rabitə və Yüksək Texnologiyalar Nazirliyinin dəstəyi ilə keçirilir. Layihənin məqsədi dünyanı Azərbaycan və onun xalqı ilə tanış etməkdir.

U.A.
www.oxu.az
"

"Nazir müavini: Əşyaların interneti İKT üzrə ən qabaqcıl sahə olacaq“Rəqəmli iqtisadiyyatın tərkib hissələrindən biri kimi baxılan əşyaların interneti mövzusunda beynəlxalq konfrans təşkil ediləcək”.
Oxu.Az xəbər verir ki, bu sözləri Rabitə və yüksək texnologiyalar nazirinin müavini Elmir Vəlizadə deyib.
“Əşyaların interneti dedikdə, faktiki olaraq ətrafımızda olan müxtəlif əşyaların gələcəkdə internetlə əlaqəsi, onların insanın fəaliyyətinə kömək olması istiqamətində müxtəlif məhsulların istehsalı nəzərdə tutulur”, - deyə nazir müavini deyib.
Onun sözlərinə görə, bu istiqamət yaxın 10 ildə dünya üzrə İKT üzrə ən qabaqcıl sahə olacaq:
“Beynəlxalq ekspertlər də bu fikirdədir”, - deyə E.Vəlizadə sözlərinə əlavə edib.
O qeyd edib ki, bu baxımdan biz beynəlxalq konfransda ən qabaqcıl şirkətləri dəvət etmişik.
Ülviyyə R. Əli
www.oxu.az
"

"“Nar” “BakuTel” sərgisində ən son yeniliklərini təqdim edəcək“Nar” “BakuTel-2016” 22-ci beynəlxalq “Telekommunikasiya və informasiya texnologiyaları” sərgisində iştirak edəcək. Mobil operator hər il olduğu kimi bu il də sərgidə özünün ən son yeniliklərini təqdim etməyi planlaşdırır. 
Dörd gün ərzində davam edəcək sərginin qeydiyyat sponsoru olan “Nar” sərgi müddətində müasir rabitə tələbləri – ev üçün internet və IPTV xidmətləri, mobil rabitə üçün danışıq və internet, həmçinin SMS xidmətlərinin vahid platforma üzərindən təqdim edilməsini nəzərdə tutan tamamilə yeni “Qutu” məhsulunu, yüksəksürətli məlumat mübadiləsini təmin edən LTE-A (LTE-Advanced) şəbəkəsini, “Augmented Reality” virtual reallıq texnologiyasını və digər yeniliklərini sərgi iştirakçılarına təqdim edəcək.    
Sərgi zamanı “Nar” özünün çoxfunksiyalı rabitə strategiyası çərçivəsində təqdim etdiyi “Qutu” məhsulunu ilk dəfə ictimaiyyətin diqqətinə çatdıracaq. Bu məhsulun əsas mahiyyəti müasir rabitə tələblərinin vahid platforma üzərindən idarə olunmasıdır. 
Beləliklə, Azərbaycanda ilk dəfə olaraq “Nar” özünün “Qutu” məhsulu ilə abunəçilərinə eyni platforma üzərindən mobil rabitə, eləcə də fiber-optik texnologiya əsasında yüksəksürətli sabit internet və IPTV xidmətlərini vahid ödəniş ilə təklif etməyi planlaşdırır. 
“Qutu” sayəsində abunəçi artıq ayrı-ayrı xidmətləri əldə etmək üçün əlavə vaxt itirməyəcək, bütün xidmətləri bir paketdə əldə edərək ümumi xərclərinə qənaət edə biləcək və həftədə 7 gün 24 saat özəl müştəri xidmətlərindən faydalanmaq fürsəti qazanacaq.   
Qeyd edək ki, bu məhsulu 2017-ci ilin yanvar ayından etibarən əldə etmək mümkün olacaq. Sərgi günlərində “Nar” “BakuTel” stendində və ya dekabr ayı ərzində rabitə operatorunun internet səhifəsində (nar.az) qeydiyyatdan keçmiş abunəçilər arasından təsadüfi seçilmiş 100 nəfər “Pulsuz ay” fürsətindən yararlanmaq şansı əldə edəcək. 
Sərgidə nümayiş etdiriləcək yeniliklərdən biri də genişləndirilmiş “Nar” şəbəkəsinin məhsulu olan LTE-A (LTE-Advanced) innovativ texnologiyasıdır. Sərgi iştirakçıları LTE-A test sınamasında iştirak edərək “Nar” şəbəkəsinin təqdim etdiyi yüksəksürətli internet bağlantısını bilavasitə sınaqdan keçirə biləcəklər.  
Bundan əlavə, “Nar” stendinin ziyarətçiləri yeni “Yerlim” tarifinin tanıdılması çərçivəsində Azərbaycanda ilk dəfə olaraq ölkə coğrafiyasında virtual səyahət etmək imkanı verən və virtual reallıq texnologiyasına əsaslanan “Augmented Reality” interaktiv turunun birbaşa iştirakçısı ola biləcəklər.   
“Nar” hər bir kəsi 29 noyabr - 2 dekabr 2016-cı il tarixləri arasında Bakı Ekspo Mərkəzində keçiriləcək “BakuTel-2016” 22-ci beynəlxalq “Telekommunikasiya və informasiya texnologiyaları” sərgisindəki “Nar” stendinə dəvət edir. 
U.A.
www.oxu.az
"

"Poçt sektorunda yeni “şəbəkə” yaradılır“Azərbaycanın poçt sektorunda yaxın vaxtlarda “şəbəkə” adlandırılan yeni layihəyə start veriləcək. Artıq ilk belə bir layihə həyata keçirilir”.
Oxu.Az xəbər verir ki, bu sözləri Rabitə və yüksək texnologiyalar nazirinin müavini Elmir Vəlizadə deyib.
“Vətəndaşlar artıq bir məkana müraciət edərək istər rabitə, internet, istərsə də poçt ilə əlaqədar olan müxtəlif xidmətləri bu mərkəzdən əldə edə biləcəklər”, - deyə o qeyd edib. 
Nazir müavini əlavə edib ki, bu layihə təkcə Bakıda deyil, regionlarda da tətbiq ediləcək. 
Ülviyyə R. Əli
www.oxu.az
"

"Rəqəmsal teleyayıma keçiddən sonra boş qalmış tezliklər necə istifadə olunacaq?“Azərbaycanda rəqəmsal teleyayıma keçiddən sonra boş qalmış tezliklər perspektivli mobil texnologiyaların inkişafı üçün istifadə olunacaq”.
Oxu.Az xəbər verir ki, bu sözləri Rabitə və yüksək texnologiyalar nazirinin müavini Elmir Vəlizadə deyib.
“Rəqəmsal televiziyaya keçidin məqsədi ondan ibarətdir ki, teleyayımda istifadə olunan tezliklər boşaldılsın və gələcəkdə yeni texnologiyalar əsasında, xüsusən, mobil texnologiyalar, əşyaların interneti üçün lazım ola biləcək tezliklər şəklində istifadəsinə imkan yaransın”.
Onun sözlərinə görə, hazırda bu istiqamətdə iş aparılır:
“Güman edirəm ki, tezliklər boşaldıqdan sonra onların yenidən, xüsusən də, mobil xidmətlər üçün istifadəsi mümkün olacaq”.
Ülviyyə R. Əli
www.oxu.az
"

"Azərbaycanda “Data Mərkəz”lər istifadəyə veriləcək“Azərbaycanda yaradılacaq “Data Mərkəz”lərdə serverlərin quraşdırılması və istifadəsi xidmətləri yer alacaq. Ancaq bununla belə biz çalışırıq ki, burada daha çox bulud texnologiyalarının tətbiqinə üstünlük verək. Bu istiqamətdə işlər gedir”.
Oxu.Az xəbər verir ki, bu sözləri Rabitə və yüksək texnologiyaları nazirinin müavini Elmir Vəlizadə deyib. 
“Güman edirik ki, məhz bulud texnolgiyalarının tətbiq edilməsi imkan yaradacaq ki, bütün istifadəçilər: dövlət qurumları, biznes strukturları, fərdi şəxslər öz məlumatlarını çox yüksək təhlükəsizliklə və etibarlılıqla bu “Data Mərkəz”lərdə yerləşdirə bilsin”, - deyə nazir müavini bildirib.
Onun sözlərinə görə, “Data Mərkəz” avadanlıq sertifikatını da alıb:
“Bu onu göstərir ki, mərkəz artıq tam hazırdır. Yaxın zamanlarda mərkəz istifadəyə veriləcək”.
Nazir müavini əlavə edib ki, mərkəzin fəaliyyəti maraq doğura biləcək:
“Güman edirəm ki, “Data Mərkəz” öz fəaliyyəti ilə maraq doğura biləcək. Çünki ölkəmizdə hələlik belə funksionallığa malik olan infrastruktur yoxdur”.
Ülviyyə R. Əli
www.oxu.az
"

"Azərbaycanda daşınan mobil nömrələrin sayı məlum oldu“Mobil nömrələrin danışması əslində operatorların layihəsindən daha çox, nazirlik tərəfindən təşəbbüs olunmuş bir layihədir. Bu layihə vətəndaşların mobil telefon, nömrələrdən istifadəsini asanlaşdırılmasına yönəlib”.
Oxu.Az xəbər verir ki, bu sözləri Rabitə və yüksək texnologiyaları nazirinin müavini Elmir Vəlizadə deyib. 
Onun sözlərinə görə, cari ilin yanvar-sentyabr aylarında Azərbaycanda 28 min mobil nömrə daşınıb. 
“Sistemin tətbiqindən indiyə qədər olan dövrdə rəqəm təqribən 78 mini göstərir. Mobil operatorlar daşınmanı tam təmin edirlər, yəni orda heç bir problem yoxdur. Yaradılmış sistem də onu təmin edir”, - deyə E.Vəlizadə qeyd edib.
O, həmçinin əlavə edib ki, mobil operatorların özlərinin mobil daşınma ilə bağlı hansısa layihələri haqqında nazirlikdə məlumat yoxdur. 
Ülviyyə R. Əli
www.oxu.az
"

"Nazir müavini internet xidmətlərinin keyfiyyətindən danışdı“İnternet xidmətinin keyfiyyətinin qaldırılması üzrə keçirilən layihələr davam etdirilir və ictimaiyyətin diqqətinə çatdırılacaq”.
Oxu.Az xəbər verir ki, bu sözləri Rabitə və yüksək texnologiyaları nazirinin müavini Elmir Vəlizadə jurnalistlərin internetin keyfiyyətinin yüksəldilməsi ilə bağlı sualını cavablandırarkən deyib. 
“Etimad edirik ki, bu layihələrin icra edilməsi qeyd olunan bu nöqsanları və ya keyfiyyətli xidmətlərin göstərilməsi ilə əlaqədar olan məsələləri aradan qaldıracaq”, - deyə nazir müavini qeyd edib. 
Onun sözlərinə görə, qiymət dəyişikliyi texnologiyaların tətbiqindən asılıdır.
Ülviyyə R. Əli
www.oxu.az
"

"Azərbaycanın növbəti peykinin orbitə çıxarılacağı vaxt açıqlandı“Tərəfdaşlarımız bu layihədə səriştəli olduqları üçün planda nəzərdə tutulmuş şəkildə peyk layihəsi davam edir”.
Oxu.Az xəbər verir ki, bu sözləri Rabitə və yüksək texnologiyaları nazirinin müavini Elmir Vəlizadə Azərbaycanın növbəti peykinin orbitə çıxarılması ilə bağlı işlərdən danışarkən deyib.
“Peykimizin hazırlanması üzrə işlər gedir. Heç bir ləngimə yoxdur”, - deyə nazir müavini əlavə edib. 
Onun sözlərinə görə, gözləntilər ondan ibarətdir ki, 2017-ci ildə Azərbaycan növbəti peykini orbitə çıxartsın. 
Ülviyyə R. Əli
www.oxu.az
"

"Elmir Vəlizadə: Azərbaycan regional e-ticarət mərkəzinə çevriləcəkAzərbaycan regionda elektron ticarət mərkəzinə çevrilməyi nəzərdə tutub.
Oxu.Az xəbər verir ki, bunu Rabitə və yüksək texnologiyaları nazirinin müavini Elmir Vəlizadə deyib. 
“Hazırda Çin elektron ticarət üzrə dünya nəhəngi hesab edilir. Odur ki, Çindən məhsulların (malların) Azərbaycana gətirilib, buradan digər zəruri istiqamətlərə çatdırılması nəzərdə tutulub. 
Artıq ilk belə bir sınaq həyata keçirilib və bu təcrübə çox uğurlu olub. Bu layihə “Silkway” şirkəti ilə birgə əməkdaşlıq çərçivəsində reallaşdırılıb”, - deyə E.Vəlizadə əlavə edib. 
Qeyd edək ki, “Silkway” karqo aviaşirkəti Çindən məhsulları Azərbaycana çatdırır və daha sonra digər istiqamətlərə yayır.
E.Ə.
www.oxu.az
"

"İlham Əliyev: Məqsədimiz İKT sektorunda qabaqcıl yer tutmaqdır – FOTOPrezident İlham Əliyev CISCO şirkətinin baş vitse-prezidenti Maykl Qanseri qəbul edib.
Oxu.Az xəbər verir ki, CISCO şirkətinin prezidenti Con Çembers ilə Bakıda və Davosda keçirdiyi görüşləri məmnunluqla xatırlayan dövlət başçısı bu şirkətin ölkəmizdə fəal işləməsinin önəmini vurğulayıb və Azərbaycanda həyata keçirdikləri fəaliyyəti yüksək qiymətləndirib.
Dövlət başçısı ölkəmizin inkişaf etdiyini, Azərbaycanda çoxsaylı beynəlxalq tədbirlərin keçirildiyini qeyd edərək, CISCO şirkəti ilə reallaşdırılan uzunmüddətli əməkdaşlığın davam etdirilməsinin zəruriliyini vurğulayıb. Prezident İlham Əliyev informasiya-kommunikasiya texnologiyaları sektorunun ölkə iqtisadiyyatının həmişə prioritet sahələrindən biri olduğunu diqqətə çatdıraraq, bu sahədə yaxşı nəticələr əldə edildiyini deyib və bildirib ki, məqsədimiz bu sektorda regionda qabaqcıl yer tutmaqdır.
CISCO şirkətinin baş vitse-prezidenti Maykl Qanser isə XXII Bakutel sərgisində iştirak etmək üçün ölkəmizə səfərə gəldiyini bildirərək, təmsil etdiyi şirkətin Azərbaycan nümayəndəliyinin fəaliyyət göstərdiyini məmnunluqla qeyd edib. M. Qanser tərəfdaşlıq əlaqələrinə verdiyi dəstəyə görə prezident İlham Əliyevə minnətdarlığını bildirib. O, Bakıda keçirilmiş birinci Avropa Oyunları və “Formula-1” yarışları, eləcə də ölkəmizin müvafiq qurumları ilə bəzi nüfuzlu layihələrdə uğurla iştirak etdiklərini, o cümlədən Qafqaz regionunda ilk Tier-III səviyyəli data mərkəzin Azərbaycanda tikintisi ilə bağlı avadanlıq, proqram təminatı, texniki həll yolları məsələlərinin CISCO şirkətinə də həvalə olunmasını məmnunluqla qeyd edib.
CISCO şirkətinin baş vitse-prezidenti Maykl Qanser iqtisadiyyatların, sənaye sahələrinin rəqəmsal sistemə keçdiyini vurğulayaraq, bu baxımdan ölkəmizin həmin sahədə əldə etdiyi nəticələrin onda dərin təəssürat yaratdığını deyib.








A.M.
www.oxu.az
"

"“WhatsApp” istifadəçilərinin nəzərinəHakerlər “Emirates” şirkətinin reyslərinə pulsuz biletlər söz verərək fərdi informasiyanı toplayırlar.
İstifadəçiyə “Emirates” şirkəti ilə uçuşlar təcrübəsi haqda bir neçə suala cavab vermək və anketi 10 “WhatsApp” istifadəçisi ilə bölüşmək təklif edilir.
Oxu.Az ICTnews-a istinadən bildirir ki, şərtləri yerinə yetirdikdə “uduş”a görə təbrik edilir və “mükafat”ın rəsmiləşdirilməsi üçün aviaşirkətin saytına keçmək təklif olunur.
Reallıqda isə istinad kənar saytadır və istifadəçi “təşkilatçılarla əlaqə yaratmaq üçün” mobil telefonunun nömrəsini qeyd etməlidir. Nömrə bahalı SMS xidmətlərə abunə üçün istifadə ediləcək.
Ekspertlər ingilis, alman, ispan və portuqal dillərində spam göndərmələr və müvafiq saytlar aşkar ediblər.
İstifadəçilərə “WhatsApp” messencerində spama məhəl qoymamaq, belə “aksiyalarda” iştirak etməmək və şübhəli saytlarda fərdi informasiyanı daxil etməmək tövsiyə edilir.
U.A.
www.oxu.az
"

"Kitab və sənədlərin skan edilməsi üçün mobil proqram təqdim edilibKitab və sənədlərin mobil qurğunun kamerası vasitəsilə skan edilməsi yenilik olmasa da, bu imkanı təqdim edən əksər əlavələrdən istifadə bəzən narahatlıq yaradır və ya şəkillərin əlavə emalı tələb edilir.
Oxu.Az AZƏRTAC-a istinadən xəbər verir ki, məşhur linqvistik proqram təminatçısı “ABBYY” şirkəti çap edilən mətnin skan edilməsi üçün proqram təqdim edib. “BookScanner Pro” adlanan əlavə kitab səhifələrini skan etməyə, elektron surətlər yaratmağa, eləcə də mətnin sonradan redaktəsi və birgə istifadəsi imkanı ilə müəyyənləşdirilməsi üçün optik simvol tanıma texnologiyasından istifadəyə şərait yaradır.
Proqramda “ABBYY” şirkətinin iki (BookScan və ABBYY Mobile OCR Engine) patentləşdirilmiş texnologiyasından istifadə olunub. İki il davam edən işlərdən sonra “BookScan” texnologiyası kitab səhifələrini tanıya, foto döndərməni ayrı-ayrı səhifələrə bölə, eləcə də müxtəlif qüsurları (əyri xətləri, optik səhvləri və s.) aradan qaldıra bilir. “А Mobile OCR Engine” əldə edilən rəqəmli surətlərin sonradan redaktə edilməsi və daha populyar 12 formatda saxlanılması imkanı ilə 193 dildə mətni tanıyır.
Qiyməti 19,99 dollar təşkil edən “BookScanner Pro” əlavəsindən hazırda yalnız “iOS” əməliyyat sisteminin idarəetməsi ilə işləyən qurğu istifadəçiləri yararlana bilərlər.
A.S.
www.oxu.az
"

"Azərbaycanda “Milli Super Kompüter Mərkəzi”nin yaradılması planlaşdırılırAzərbaycanda “Milli Super Kompüter Mərkəzi”nin yaradılması planlaşdırılır.
Oxu.Az Trend-ə istinadən xəbər verir ki, bu barədə Milli Məclisə təqdim olunmuş “Azərbaycanın 2017-ci il və gələn üç il üzrə iqtisadi-sosial inkişaf konsepsiyası”nin layihəsində qeyd edilib.
Qeyd olunur ki, “Elektron hökumət”də dövlət qurumları, dövlət-vətəndaş, dövlət-biznes əlaqələrinin operativliyinin təmin edilməsi, informasiya sistemlərinin səmərəli istifadəsi üçün “Milli Super Kompüter Mərkəzi”nin yaradılması nəzərdə tutulur.
Layihədə bildirilir ki, yaxın illərdə əhalinin bütün kateqoriyalarının, o cümlədən məhdud imkanlı qrupların “Elektron hökumət” infrastrukturundan və xidmətlərindən istifadə imkanlarının genişləndirilməsi, müasir çıxış vasitələrinin, o cümlədən mobil şəbəkələrin, məlumat köşklərinin, zəng mərkəzlərinin, interaktiv rəqəmsal televiziyanın tətbiqi təmin olunacaq.
2017-2020-ci illərdə rabitə və informasiya texnologiyaları sahəsinin inkişafı çərçivəsində özəlləşdirməyə açıq elan edilmiş rabitə müəssisələrinin özəlləşdirməqabağı restrukturizasiyası və idarəetmə strukturunun təkmilləşdirilməsi, bazar rəqabətinin formalaşdırılması üzrə tədbirlərin həyata keçirilməsi nəzərdə tutulub.
U.A.
www.oxu.az
"

"Köhnə kompüterlərdən istifadə sağlamlıq üçün təhlükəlidirmi?Yüklənmə üçün çoxlu vaxt tələb edən köhnə sistemlər fərdi kompüter istifadəçiləri üçün başlıca stress mənbələrindən biridir. “Microsoft” korporasiyasının tədqiqatçıları Böyük Britaniya sakinləri arasında sorğu keçirərək bu qənaətə gəliblər.
Oxu.Az-ın məlumatına görə, ictnews.az “SecurityLab” resursuna istinadən yazır ki, ev kompüterlərinin istismar müddəti orta hesabla 3 ildən çoxdur. 
Belə sistemlər üçün yüklənməyə yenilərindən 65% çox vaxt lazımdır. Bu səbəbdən istifadəçilər ümumilikdə gözləmə üçün ildə 23,5 saat sərf edirlər.
Tədqiqata görə, üç il və daha çox istifadə edilən kompüter sahibləri zərərli proqram təminatının silinməsi kimi problemlərin həllinə 3,5 dəfə çox vaxt sərf etməli olurlar. Əksər istifadəçilər üçün daim gözləmənin lazım olması çox qıcıqlandırıcı hesab edilir.
Köhnə kompüter istifadəçilərinin 65%-i etiraf edib ki, tez-tez əsəbiləşir və kompüterin üstünə qışqırırlar. İstifadəçilərin 6%-i üçün köhnə kompüterlər o qədər güclü stress mənbəyidir ki, hətta onları ağladır və əsəbi sakitləşdirmək üçün alkoqoldan istifadəyə məcbur edir.
Sorğuya görə, fərdi kompüterdə problemlərə reaksiya təkcə kompüterin istismar müddətindən deyil, istifadəçinin özündən də asılıdır. Yaşı 55-dən çox olan insanlar fərdi kompüterin yüklənməsini gözləməyə ayda ümumilikdə 2 saat sərf edirlər. Onların hər beş nəfərdən biri (19 faiz) istismar müddəti 5 ildən çox kompüter istifadəçisidir.
U.A.
www.oxu.az
"

"Planşet ölçüsündə şəxsi nəqliyyat vasitəsi – VİDEOBatareyası 3 saat doldurulduqdan sonra 12 kilometr yolu qət edə bilir.Yaponiyanın “Cocoa Motors” şirkəti çəkisi 2-3 kiloqram olan “şəxsi konveyer” hazırlayıb.
Oxu.Az avtosfer.az saytına istinadən xəbər verir ki, mühəndislər bu il satışa çıxarılacaq yeni qurğunu təkərli “WalkCar ipad” adlandırırlar.
Görünüşü skeytbordu xatırladan WalkCar kiçik ölçüdə olsa da 120 kiloqrama tab gətirir və saatda 10 kilometr sürətlə hərəkət edir. Alüminiumdan hazırlanan qurğu litium batareyaları ilə hərəkətə gəlir. Eyni zamanda, batareyası üç saat müddətində doldurulduqdan sonra 12 kilometr yolu qət edə bilir. Yeni innovasiyanı hazırlayan Kunaiko Sayto bildirib ki, alıcılar bundan yalnız nəqliyyat vasitəsi kimi yox, həm də ağır yükün daşınmasında istifadə edə biləcəklər.

A.M.
www.oxu.az
"

"“Facebook”da sürətlə yeni virus yayılır“Facebook” sosial şəbəkəsində yeni virus yayılıb.
Oxu.Az APA-ya istinadən xəbər verir ki, bu barədə məşhur İT mütəxəssis Bart Bleyz öz bloqunda yazıb.
Virus SVG formatında olan şəkil formasında yayılmaqdadır. Şəkilə klik edərkən başqa linklərə keçid baş verir. Keçid baş verdikdə, hakerlər “Ubo” və “One” tətbiqlərini yükləməyə vadar edir. Tətbiq vasitəsilə video izləmək mümkündür. Həmin videolar isə virusa yoluxub.
Hakerlər istifadəçinin cihazına çıxış əldə etdikdən sonra virus onun dostlarına göndərilir.
Bununla yanaşı, virus hesabına istifadəçinin şəxsi məlumatları şifrələnərək ələ keçirilir.
Nəticədə hakerlər itirilmiş məlumatların deşifrə olunması üçün ödəniş tələb edir.
A.M.
www.oxu.az
"

"İnternetdə təhqir və böhtan atanlar cinayət məsuliyyətinə cəlb edilməlidirmi?“İnternetdə, sosial mediada saxta profillər və hesablar vasitəsilə edilən təhqir və böhtanın cinayət məsuliyyəti yaratması məsələsi gələn həftə Milli Məclisin plenar iclasında müzakirə olunacaq. 
Artıq aşağı Komitələrdə müzakirələr tamamlanıb. Amma bu məsələnin tənzimlənməsində tələskənlik duyuram”.
Oxu.Az xəbər verir ki, bu sözləri Azərbaycan İnternet Formunun prezidenti Osman Gündüz öz Facebook səhifəsində yazıb. 
O.Gündüz təklif olunan variantların problemin həlli üçün yetərli olmadığını deyib:
“Əlbəttə problem var və bu problem bütün dünyada mövcuddur. Amma düşünürəm ki internetin arxitekturası, internetin və sosial medianın fəlsəfəsi baxımından təklif olunan varinatlar problemin həlli üçün yetərli deyil. Eyni zamanda əgər belə formada qanun qəbul olunacaqsa, onun icrasının daha ciddi problemlər yaradacağı qənaətindəyəm”.
Eskpertin sözlərinə görə, təklif olunan variantın icrasındakı problemlər Azərbaycan internetinin azadlığı üçün də müəyyən problemlər yarada bilər.
O, bildirib ki, problemin həlli üçün bütün maraqlı tərəflərin müzakirələrdə iştirak etməsi vacibdir:
“Mövcud qanunvericilikdə isə ümumiyyətlə internetdə təhqir və böhtanın cinayət məsuliyyəti yaratması ilə bağlı müddəlar var. Odur ki, mövcud mexanizmlərdən effektiv istifadə, həmçinin də maarifçilik, internetin faydalı tərəflərinin, biznes tərəflərinin gücləndirilməsi, internet medianın peşəkarlığının artırılması, indiki halda bəlkə də daha doğru varianlar ola bilərdi.
Bütün bunları nəzərə alaraq problemin həlli istiqamətində təkmil bir varaintın hazırlanması üçün bütün maraqlı tərəflərin iştirakı ilə müzakirələrin aparılması indiki halda daha məqbul ola bilərdi”.
Gələn həftə Azərbaycan İnternet Forumunun ekspertlərinin də Milli Məclisdə millət vəkilləri ilə görüşləri nəzərdə tutulub. Ümid edirik ki bu fikrə onları da inandıra biləcəyik”, - deyə İnternet Formunun Prezidenti qeyd edib. 
U.A.
www.oxu.az
"

"“WhatsApp” növbəti yeniliyini təqdim etdi“WhatsApp” daha bir gecikmiş yeniliyini təqdim edib. 
Oxu.Az xəbər verir ki, sosial platfomaya bundan sonra, göndərilən videoları yükləmədən izləmək mümkün olacaq. 
Bu xəbər bir çox istifadəçini sevindirəcək, çünki onlar videonu açıb izləmək üçün onu yükləməli idi ki bu da bir qədər vaxt itkisinə səbəb olurdu. Yeni funksiya ilə artıq bu problem həll olunacaq. 
Yenilik yalnız Android istifadəçiləri üçün keçərli xarakter daşıyır. Yaxın zamanda isə digər platformalar da bu yenilikdən yararlana biləcəklər.
Qeyd edək ki, istər sosial əlaqə vasitələri, istərsə də mesajlaşma xidmətləri hər gün öz istifadəçilərinə yeniliklər təqdim etməkdə davam edirlər. Bunun əsas səbəbi isə gün keçdikcə belə sosial platformaların çoxalmasıdır.
Belə ki, WhatsApp”-ın sonuncu yeniliyi isə istifadəçilərin canlı olaraq bir-biri ilə ünsiyyətini təmin etmək idi. 
Mənbə: Technote.az
U.A.
www.oxu.az
"

"Smartfonlar bir-neçə saniyəyə enerji ilə dolacaqSmartfonlar ildən-ilə güclənir və daha keyfiyyətli şəkil çəkir, lakin buna baxmayaraq onların avtonom iş rejimi yaxşılaşdırılmır.
Proqram təminatının optimallaşdırılması vasitəsilə istehsalçılar iş vaxtını cüzi artıra bilirlər, lakin orta hesabla smartfonları hər gün enerji ilə doldurmaq lazım gəlir. Problemin həllindən biri kimi qurğunun daha çox işləməsi üçün bir neçə dəqiqəyə sürətli enerji doldurma hesab edilir.  
Oxu.Az xəbər verir ki, “ICTnews” Elektron Xəbər Xidməti “4PDA” resursuna istinadən yazır ki, Mərkəzi Florida Universitetində daha çox enerji saxlayan və 30 min dəfə doldurulduqdan sonra öz tutumunu itirməyən elastik superkondensatların yaradılması üçün yeni proses hazırlanıb.
Texnologiya yaradıcılarından biri Nitin Çudxarinin sözlərinə görə, batareyalar bu superkondensatorla əvəz edilsə, mobil telefonu bir neçə saniyəyə enerji ilə doldurmaq mümkün olacaq və bunu həftə ərzində təkrarlamağa ehtiyac qalmayacaq.

 

Tədqiqatçılar superkondensatoru yaradarkən bu yaxınlarda kəşf edilən bir neçə atom qalınlığında ikiölçülü materialdan istifadə ediblər. Bu, ilk belə hal olmasa da, indiyədək göstərilən səylər uğursuz alınıb.
Layihə rəhbəri Erik Yunq bildirib ki, biz mövcud materialları ikiölçülü materiallarla inteqrasiya etməyə imkan verən sadə kimyəvi sintez hazırlamışıq.
Qeyd olunur ki, Mərkəzi Florida Universitetinin tədqiqatçılar qrupu ikiölçülü materiallar plyonkası ilə örtülən milyonlarla nanometr teldən ibarət superkondensatorlar ərsəyə gətirməyə nail olublar.
Yüksək ötürücülüyə malik nüvə enerjinin tez doldurulması və boşaldılması üçün elektronların sürətli ötürülməsini asanlaşdırır. Bu zaman ikiölçülü materialların bərabər örtüyü enerjinin say çoxluğunu və sıxlığını təmin edir.
“Texnologiya kommersiya istifadəsi üçün hazır olmasa da, indidən demək mümkündür ki, onun tətbiqi əksər sahələrdə böyük dəyişikliklərə səbəb olacaq”, - E.Yunq vurğulayıb.

 
U.A.
www.oxu.az
"

"Bu ilin sonunadək dünya əhalisinin 50 faizi internetə çıxışa malik olacaq2016-cı ilin sonuna dünya əhalisinin demək olar ki, yarısı internetə çıxış imkanına malik olacaq. Bu barədə Beynəlxalq Telekommunikasiya İttifaqının (BTİ) hesabatında bildirilir.
Ekspertlərin hesablamalarına görə, inkişaf etmiş ölkələrdə sakinlərin təxminən 80 faizi, inkişaf etməkdə olan ölkələrdə 40 faizi, az inkişaf etmiş ölkələrdə isə 15 faizdən az hissəsi internetdən istifadə edirlər.
Oxu.Az AZƏRTAC-a istinadən xəbər verir ki, dünyada internetdən istifadə edənlərin sayı 47 faiz təşkil edir, 2020-ci ilə bu göstərici 60 faizə yaxınlaşacaq. BTİ-nin proqnozuna görə, 2016-cı ilin sonuna 3,5 milyard insan internetə çıxışa malik olacaq.
Hesabatda deyilir ki, 2016-cı ildə insanlar internetə daxil olmur, çünki onlar daima internetdədir. “3G” və “4G” şəbəkələrinin geniş yayılması daha çox insanın internetdən istifadəsinə imkan yaradıb.
A.S.
www.oxu.az
"

"“Facebook” saxta profilləri bağlayacaq“Facebook” sosial şəbəkəsi növbəti yeniliklərə hazırlaşır.
Oxu.Az “Sputnik”ə istinadən xəbər verir ki, bu barədə şirkətin təsisçisi Mark Zukerberq bildirib.
Zukerberqin sözlərinə görə, tezliklə “Facebook”da saxta hesab açmaq mümkün olmayacaq. Bu günədək saxta profil açanların səhifələri də bağlanacaq. O, hazırda bunun üçün ciddi işlərin getdiyini bildirib.
Qeyd edək ki, 2004-cü il fevralın 4-də yaradılan “Facebook” sosial şəbəkəsinin orta aylıq auditoriyası 1,7 milyard istifadəçi təşkil edir.
Mənbə: Qafqazinfo.az
U.A.
www.oxu.az
"

"Azərbaycan İKT sahəsi üzrə Cənubi Qafqazda liderdir Beynəlxalq Elektrorabitə İttifaqı İnformasiya və Kommunikasiya Texnologiyaları (İKT) sahəsi üzrə ölkələrin builki reytinq cədvəlini hazırlayıb.
Oxu.Az-ın məlumatına görə, “Qafqazinfo” xarici KİV-ə istinadən xəbər verir ki, cədvəlin birinci sırasında bu il də Koreya Respublikası qərarlaşıb. 
175 ölkənin yer aldığı siyahıda Azərbaycan Qazaxıstan, Küveyt, Kipr, Argentina, Çili və Kosta-Rikadan geri qalsa da, Oman, Malaziya, Rumıniya, Montoneqro kimi ölkələrdən irəlidədir.

Cədvəldə Azərbaycan 58, Ermənistan 71-ci, Rusiya 43-cü, Gürcüstan 72-ci sırada dayanıb.
Qeyd edək ki, reytinq cədvəlinin ilk beşliyini İslandiya, Danimarka, İsveçrə və Böyük Britaniya təşkil edir.
U.A.
www.oxu.az
"

"“Nar” “Microsoft Imagine Cup” müsabiqəsinə dəstək verməyə davam edirGənc kadrların formalaşmasına, onların bilik və bacarıqlarının artırılmasına xüsusi önəm verən “Nar” bu il də “Microsoft Imagine Cup” innovasiya müsabiqəsinə dəstək vermək qərarına gəlib. Azərbaycan Respublikası Təhsil nazirliyi, “Microsoft Azerbaijan” şirkəti, Yüksək Texnologiyalar Parkı və “Nar” tərəfindən ənənəvi olaraq dəstəklənən “Microsoft Imagine Cup” dünya tələbələri arasında hər il keçirilən ən miqyaslı innovasiya müsabiqəsidir. 
Qeyd edək ki, Azərbaycanda sözügedən müsabiqə ildə bir dəfə olmaqla artıq üçüncü dəfə təşkil olunur. Müsabiqə çərçivəsində ali və peşə təhsil müəssisələrinin tələbələrindən ibarət komandalar üç kateqoriya üzrə iştirak edirlər: “İnnovasiya”, “Dünya vətəndaşlığı” və “Oyunlar”. Müsabiqədə iştirak etmək üçün “Microsoft” platforması üzərində innovativ proqram layihəsi, “Microsoft” texnologiyaları əsasında müasir dövrün problemlərini həll edən tətbiqin prototipini və ya istənilən “Microsoft Windows” platformaları üzərində orijinal oyun hazırlamaq lazımdır.
21 noyabr 2016-cı il tarixdə müsabiqə münasibətilə təşkil olunmuş görüşün əsas məqsədi tələbələrin yenilikçi ideyalara malik gənclər üçün mövcud olan imkanlar haqqında məlumatlandırılması idi. Tədbirdə informasiya texnologiyaları və biznesin inkişafı istiqamətində yerli və xarici şirkətlərin təqdim etdiyi  məhsul, proqram və təşəbbüslər təqdim olundu. Görüş çərçivəsində ənənəvi “Microsoft Imagine Cup – 2017” müsabiqəsinin şərtləri izah olundu. Bununla bərabər, tələbələr üçün nəzərdə tutulmuş digər layihə və imtiyazlar da tədbirdə müzakirə edilən mövzular arasında yer aldı. 
Təhsil, elm və mədəniyyətin inkişafı “Nar” korporativ sosial məsuliyyət (KSM) strategiyasının başlıca prioritetlərindəndir. Mobil operatorun KSM strategiyası haqqında daha ətraflı məlumatı nar.az internet səhifəsindən əldə etmək mümkündür.   











E.Ə.
www.oxu.az
"

"Amerika Ticarət Palatası: Azərbaycanda internet tarifləri yüksəkdirHazırda Azərbaycanda 1-ci səviyyəli iki İnternet Xidmət Provayderi olan “Delta Telecom” və “AzerTelecom” arasında qarşılıqlı əlaqə yoxdur, bu da xidmət səviyyəsinə öz mənfi təsirini göstərir və onların müştəriləri üçün informasiya təhlükəsizliyi ilə bağlı müəyyən risklər yaradır.
Oxu.Az Report-a istinadən xəbər verir ki, bu barədə Azərbaycanda Amerika Ticarət Palatasının (“AmCham”) hazırladığı “Azərbaycanın biznes mühitinin təkmilləşdirilməsi üzrə müşahidə və tövsiyələr” (“Ağ sənəd – White paper”) adlı sənəddə, İnformasiya Kommunikasiya texnologiyaları ilə bağlı tövsiyələrdə bildirilir.
“AmCham”ın ölkə prezidentinə təqdim etdiyi sənəddə deyilir ki, Azərbaycanda internet tarifləri yüksəkdir: “Bu qarşılıqlı əlaqənin çatışmazlığı həmçinin ölkədə internet tariflərinin yüksək olmasının da səbəbi hesab olunur”.
“Ağ vərəq”də ötən ilin noyabrında “Delta Telekom”da baş vermiş qəza haqqında da məlumatlar yer alıb: “Hazırda Xüsusi Dövlət Mühafizə Xidmətinin Xüsusi Rabitə və İnformasiya Təhlükəsizliyi Dövlət Agentliyi (XRİTDA) dövlət qurumlarına 2-ci səviyyəli İnternet Xidmət Provayderi kimi xidmət edir. XRİTDA öz internet mənbəyini 1-ci səviyyəli İnternet Xidmət Provayderi olan “Delta Telecom” şirkətindən əldə edir. Ötən ilin 16 noyabr tarixində “Delta Telecom”da qəza baş verib və bunun nəticəsində dövlət qurumlarının internetlə təminatında dayanmalar olub. Tövsiyəmiz ondan ibarətdir ki, XRİTDA ehtiyat internet mənbəyinin olması üçün yuxarıda göstərilən 1-ci səviyyəli provayderlərin hər ikisindən istifadə etsin. Biz həmçinin ölkə üçün çox önəmli hesab olunan bəzi şirkətlərdə də ehtiyat mənbədən istifadənin tətbiqinin dövlət tərəfindən tənzimlənməsini də tövsiyə edirik. Həmçinin, ölkənin 2 birinci səviyyəli İnternet Xidmət Provayderi arasında qarşılıqlı əlaqənin yaradılması məsələsi ölkə üçün mühüm hesab olunur və bu işi gecikdirmək olmaz. Nəticədə ölkədə son istifadəçilər üçün internet tariflərinin azaldılmasına da müsbət təsir göstərəcək” –  sənəddə qeyd olunur.
A.M.
www.oxu.az
"

"Azərbaycan polisi unikal texnika alıb Azərbaycan şübhəli şəxsləri hərəkətə keçmədən zərərləşdirən texnikaya sahibdir.
Oxu.Az xəbər verir ki, bu barədə “Qafqazinfo” Türkiyə KİV-nə istinadən məlumat verir.
Məlumata əsasən, sözügedən xüsusi cihaz mühəndis Akif Ekin tərəfindən hazırlanıb. Mühəndis bildirib ki, bu aparatları “Minority Report” və “Person of Interest” kimi serial və filmlərdən təsirlənərək hazırlayıb və avadanlıqlar artıq Azərbaycana, Yaxın Şərq və bəzi Avropa ölkələrinə satılıb.
Təhlükəsizlik aparatının xüsusiyyətlərindən danışan Ekinin sözlərinə görə, polis avtomobillərinin lampalarına yerləşdirilən sistem hərəkətlərindən şübhələnilən və ya axtarılan şəxsi aşkar etdikdə həmin şəxsin şəhər daxilindəki bütün hərəkətləri izlənməyə başlanır, hətta onu zərərsizləşdirir. Mühəndis onu da əlavə edib ki, sözügedən təhlükəsizlik aparatı üz tanıma, sürət müəyyənləşdirmək kimi xüsusiyyətlərə sahibdir.
N.О.
www.oxu.az
"

"Mark Sukerberq dünya liderlərinə səsləndiFacebook sosial şəbəkəsinin təsisçisi Mark Sukerberq dünya liderlərini interneti inkişaf etdirməyə səsləyib.
Oxu.Az Report-a istinadən xəbər verir ki, bunu Facebook təsisçisi Asiya-Sakit okean iqtisadi əməkdaşlıq sammitində çıxışı zamanı dilə gətirib.
Sukerberq həmçinin “qoşulma deklarasiyası”nı imzalamaqla Facebook və digər bu kimi şirkətlərlə əməkdaşlıq etməyə çağırıb. Onun sözlərinə görə, bu sənədə qoşulmaqla yaradılan infrastruktur daha çox insanın internetə çıxışını təmin edəcək.
A.M.
www.oxu.az
"

"“Ağıllı” qulaqcıq smartfonu əvəz edəcəkSon illər istifadəçilərin fiziki aktivliyini izləyən və ya sevimli musiqini yükləməyə imkan verən çoxlu “ağıllı” qulaqcıqlar satışa çıxarılıb. Lakin “ağıllı” “Vinci” qulaqcığı həqiqətən yeniliyi və qeyri-adiliyi ilə fərqlənir. Qulaqcığın başqa qurğulara qoşulmadan avtonom işləyə bilməsi onu faktiki olaraq tam smartfona çevirir. Belə ki, sensorlu displey və “3G” dəstəkləmə ilə təchiz edilən “Vinci” zənglər etməyə imkan verir.
Oxu.Az AZƏRTAC-a istinadən xəbər verir ki, səsli idarəetməni dəstəkləyən qulaqcıq virtual köməkçi, “3D” səsyazma, qabaqcıl səs azaltma texnologiyası, musiqi ilə yanaşı, ətrafdakı bütün səsləri eşitməyə imkan verən rejim, “Soundcloud” və “Spotify” kimi servislər, fiziki aktivliyi izləyən ötürücülər və s. ilə təchiz edilib.
“ARM Cortex-A7” prosessoru və 1 giqabaytlıq operativ yaddaş qurğunun işini təmin edir, eləcə də 16 və ya 32 giqabayt tutumlu quraşdırılmış toplayıcı sevimli musiqiləri yükləməyə imkan verir. Bundan başqa, qulaqcıq istifadəçinin vərdişləri, onun fiziki vəziyyəti, üstünlükləri və s. əsasında musiqi tövsiyə edir. 1500 milliamper/saat tutuma malik quraşdırılmış akkumulyator 10 saat ərzində musiqi səsləndirməyə imkan verir.
“Ağıllı” “Vinci” qulaqcığını “Kickstarter” saytında 99 dollara sifariş etmək olar.
A.S.
www.oxu.az
"

"Nazir yeni baş direktor təyin etdiBakı Telefon Rabitəsi İstehsalat Birliyinə yeni baş direktor təyin olunub.
Oxu.Az xəbər verir ki, Rabitə və Yüksək Texnologiyalar Nazirliyindən verilən məlumata görə, nazir Ramin Quluzadənin müvafiq əmri ilə Rövşən Əliyev Bakı Telefon Rabitəsi İstehsalat Birliyinin baş direktoru vəzifəsinə təyin edilib.
Qeyd edək ki, R.Əliyev bu ilin fevral ayından İstehsalat Birliyində baş direktorun müavini vəzifəsinə təyin olunmuşdu və baş direktor vəzifəsini müvəqqəti icra edirdi.
U.A.
www.oxu.az
"

"“iPhone”lar ikiqat bahalaşa bilərABŞ-ın “Apple” korporasiyası özünün iki aparıcı tərəfdaşı – “Foxconn” və “Pegatron”dan istehsalın ABŞ ərazisinə köçürülməsi imkanlarını nəzərdən keçirməyi xahiş edib.
Oxu.Az xəbər verir ki, bu barədə “Nikkei” saytı məlumat yayıb.
“Foxconn” və “Pegatron” “Apple” məhsulları üçün detallar hazırlayan mühüm şirkətlərdir.
Mənbə “Foxconn”un təklifə müsbət yanaşdığını, “Pegatron”un isə xərc məsələsi ilə əlaqədar bundan imtina etdiyini bildirib. Əslində “Foxconn”un rəhbəri Terri Qou da ideyaya entuziazmla yanaşmır. O deyib ki, istehsalın ABŞ-a köçürülməsi xərcləri ikiqat artıracaq.
Xatırladaq ki, ABŞ-ın yeni prezidenti Donald Tramp seçki kampaniyası dövründə “Apple” şirkətini istehsalı ölkə ərazisinə köçürməyə məcbur edəcəyini bildirib.
Mənbə: Lent.az
U.A.
www.oxu.az
"

"“App Store”dan rekord sayda əlavə silindiBu ilin əvvəlindən “Apple” korporasiyası “App Store”dan orta hesabla aylıq 14 min ədəd əlavəni yığışdırıb. 
Oxu.Az xəbər verir ki, İKT.lent.az-ın “ixbt.com” saytına istinadən məlumatına görə, təkcə oktyabrda şirkət rekord müəyyən edərək onlayn mağazadan 47 min 300 ədəd əlavəni silib. 
Problemli əlavələrin tərtibatçıları hələ sentyabr ayında bu barədə məlumatlandırılıblar. “Apple” onlara dəyişikliklər edilməsi üçün 30 gün vaxt verib. Əgər dəyişikliklər edilməyibsə, əlavə silinib.
Köhnəlmiş əlavələrin 28%-i oyunlar olub. Əyləncələr və kitab kateqoriyasından isə təxminən 9% əlavə siyahıdan çıxarılıb.
Qeyd edək ki, bundan əvvəl “Apple” şirkəti “App Store”dan köhnəlmiş və tam olaraq fəaliyyətini itirmiş, həmçinin “iOS” əməliyyat sisteminin son versiyaları ilə uyğun gəlməyən əlavələrin silinməsi barədə planlarını bildirib.
U.A.
www.oxu.az
"

"Ucuz internetdən istifadə mümkün olacaq – YENİ LAYİHƏOrbitdə 4 mindən çox peyk yerləşdiriləcək.ABŞ-ın “SpaceX” şirkəti dünyanın istənilən nöqtəsində ucuz internetdən istifadəni təmin etmək məqsədilə Yer orbitində dörd mindən çox peyk yerləşdirmək niyyətindədir.  
Oxu.Az xəbər verir ki, “ICTnews” Elektron Xəbər Xidməti “HiTech-News” resursuna istinadən yazır ki, “SpaceX Satellite Constellation” proqramı çərçivəsində 83 müxtəlif aşağı orbitdə 4425 peykin yerləşdirilməsi nəzərdə tutulur.
Onların yerləşmə hündürlüyü 1110-1325 km arasında dəyişir. Hazırda ölkələrlə layihədə iştirakla bağlı danışıqlar aparılır.
Şirkətin baş direktoru İlon Mask ucuz simli rabitəyə tələbatın kifayət qədər böyük olmasını bildirərək proqramın tezliklə trafik bağlantısında 50 faizlik paya sahib olacağını qeyd edib.  
İlkin peykin 2017-ci ildə, sonuncunun isə 2020-ci ilədək buraxılması planlaşdırılır.
U.A.
www.oxu.az
"

"“WhatsApp”da görüntülü zənglər dövrü başladı“WhatsApp”da uzun müddətdir gözlənilən videozəng funksiyası aktiv olub.
Oxu.Az Fins.az-a istinadən xəbər verir ki, videozəng üçün menyuda sağ üst tərəfində yer alan telefon simvoluna basdıqdan sonra “videozəng” düyməsini seçmək kifayət edir.
Beləcə, istifadəçi səsli zəng və ya video zəng funksiyasından istifadə edə bilər.
U.A.
www.oxu.az
"

"“Skype”dan qeydiyyatsız istifadə mümkün oldu – VİDEOİndi bir çox onlayn xidmətlər və veb-saytlar qeydiyyatsız istifadəçilərin öz imkan və funksiyalarından istifadəsinə icazə vermirlər. Ancaq son zamanlar bəzi nəhəng şirkətlər bu qaydadan imtina edirlər. 
Məsələn, “Facebook” şirkəti öz müştərilərinə “Messenger”dən qeydiyyatsız istifadə imkanı yaradıb. İndi “Microsoft” şirkətinə məxsus “Skype” xidmətində də belə addım atılıb.
Oxu.Az-ın məlumatına görə, “ICTnews” Elektron Xəbər Xidməti “4pda.ru” saytına istinadən yazır ki, indi “Skype” xidmətində ünsiyyət saxlamaq üçün istifadəçilərin veb versiyanı açaraq qonaq kimi daxil olması kifayətdir. 
Bundan sonra mətn mesajları ilə mübadilə etmək, səsli və videozənglər etmək mümkün olacaq. Ancaq istifadəçi “Skype” xidmətinə öz hesabı ilə daxil olmadıqda mesajların tarixçəsi bir gün saxlanılır.

U.A.
www.oxu.az
"

"Mobil operatorların gəlirləri artdı – STATİSTİKABu ilin yanvar-oktyabr ayları ərzində informasiya və rabitə müəssisələri 1 milyard 302,9 milyon manatlıq xidmət göstərib ki, onun da 72,6%-i əhali tərəfindən istehlak olunub. 
Bu barədə Oxu.Az Dövlət Statistika Komitəsinə (DSK) istinadən xəbər verir ki, 2015-ci ilin eyni dövrü ilə müqayisədə informasiya və rabitə xidmətlərinin gəliləri real ifadədə 3,8% artıb.
Bu sahədə əldə edilmiş gəlirin 80,5%-i bazarda əsas paya malik olan üç şirkətin, 19,5%-i isə digər yerli şirkətlərin payına düşüb.
Xidmətlərdən əldə edilən gəlirin 52,2%-i və ya 680,5 milyon manatı mobil telefon rabitəsi sahəsində formalaşıb.
U.A.
www.oxu.az
"

"“WhatsApp” şifrəli videozənglər funksiyasını işə salacaq“WhatsApp” messenceri tezliklə istifadəçilərin videokonfrans rejimində ünsiyyət imkanı yaradacaq şifrəli videozənglər funksiyasını işə salacaq, 
Oxu.Az TASS-a istinadən xəbər verir ki, bu barədə Reuters agentliyi məlumat yayıb. 
Məlumata görə, bu funksiya 180 ölkədə “iOS”, “Android” və “Windows” platformalarında işlək olacaq. 
Proqramçılar iddia edirlər ki, şifrələmə sistemi ilə videozənglər tam müdafiə olunacaq. Bu videozənglərin mövzusu barədə nə “WhatsApp”, nə hökumət strukturları bilməyəcəklər. Bundan başqa, videorejim kamera və batareyaların istehsalında istifadə edilən texniki novasiyalar sayəsində ucuz smartfonlarda da işləyəcək. 
Həmçinin, 2014-cü ildə “WhatsApp”ı alan “Facebook” sosial şəbəkəsinin mobil proqrama server və rabitə kanalından istifadə etməyə icazə verdiyi bildirilib.  
“WhatsApp” dünyada ən populyar mobil proqramlardan biridir: ondan bir milyarda yaxın şəxs istifadə edir. Daha öncə bu proqramda yazılı ismarıcların, eləcə də səsli ismarıcların göndərilməsi mümkün idi. 
N.O.
www.oxu.az
"

"Bank “Lakşmi” adlı robotu işə götürdüHindistanın “City Union” bankı “Lakşmi” adlı robotu işə götürüb.
Oxu.Az AZƏRTAC-a istinadla xəbər verir ki, xüsusi hazırlıq keçən robot müştərilərin 125 müxtəlif mövzuda suallarını cavablandırmağı bacarır. Süni intellektli robot bankın filialında tətbiq olunub. Bir sıra fiziki jestlərə malik olan “Lakşmi” müştərilərin sorğularına ingilis dilində cavab verir.
Robot həmçinin fərdi xidmətlərin göstərilməsi üçün back-end sisteminə qoşulacaq. Bank gələcəkdə daha 30 filialında bu cür robotları yerləşdirməyi planlaşdırır.
A.S.
www.oxu.az
"

"Azərbaycan nefti haqda maraqlı oyun – VİDEOOyun zamanı neftin qiymətlərini “qaldırmaq” və Bakının mənzərəsinin seyr etmək mümkündür.Azərbaycan neftinə həsr olunan yeni oyun yaradılıb.
Oxu.Az “Qafqazinfo”-ya istinadən xəbər verir ki, Android və iOS platformaları üçün nəzərdə tutulmuş oyun sayəsində virtual da olsa, neftin qiymətini tənzimləyə biləcəksiniz.
“Joumee: Gold of Azerbaijan” adlanan oyun zamanı maneələri dəf etməklə dünya bazarında neftin qiymətini “qaldırmaq” mümkün olacaq. 
Oyunun fonunda Bakının neft buruqları və şəhər mənzərəsini də seyr etmək mümkündür. 

Qeyd edək ki, oyunun Səudiyyə Ərəbistanına həsr olunan “Joumee: Gold of Saudi” versiyası da var. 

U.A.
www.oxu.az
"

"Azərbaycanda sosial şəbəkələrdə yalan xəbər yayanlara qarşı sərt cəza“Azərbaycanda sosial şəbəkələrdə saxta profillərlə, başqa şəxslərin adları və saxta adlarla yalan xəbər, məlumat yayanlar, təhqiramiz fikirlər, təhlükəli çağırışlar edənlər cinayət məsuliyyətinə cəlb ediləcəklər”.
Oxu.Az Modern.az-a istinadən xəbər verir ki, bunu Milli Məclisin Hüquq siyasəti və dövlət quruculuğu komitəsinin üzvü Çingiz Qənizadə deyib.
Deputat bildirib ki, artıq Baş prokuror Zakir Qaralovun imzası ilə Cinayət Məcəlləsinə dəyişiklik edilməsi üçün qanun layihəsi Milli Məclisə daxil olub.
“Bu günə qədər sosial şəbəkələrdə saxta profillər və saxta adlarla yalan xəbərləri yayanlara, təhlükəli çağırışlar edənlərə qarşı cinayət məsuliyyəti yox idi. Bu, Azərbaycanda bir yenilikdir.
Artıq bundan sonra bu məsələlərə ciddi hüquqi qiymət veriləcək. Artıq sosial şəbəkələrdə milli, dini ədavəti qızışdıranlara, müharibə çağırışları edənlərə də cinayət işi açılacaq. Cinayət Məcəlləsinə ediləcək dəyişiklikərdə cərimədən tutmuş həbsə, azadlıqdan məhrum etməyə qədər cəza nəzərdə tutulub”, - deyə Çingiz Qənizadə bildirib.
E.Ə.
www.oxu.az
"

"Azərbaycanda mobil operatorlarla bağlı – YENİ TƏLƏBLƏRAzərbaycanda rabitə müəssisələri (operatorlar) ilə bağlı yeni tələblər irəli sürülür.
Oxu.Az xəbər verir ki, Milli Məclisdən Trend-ə verilən məlumata görə, bununla bağlı İnzibati Xətalar Məcəlləsinə 362-1 və 362-2 maddələrinin əlavə edilməsi təklif olunur.
362-1 maddəsində rabitə müəssisələri (operatorlar), həmçinin onların diller və distributorları tərəfindən rabitə vasitələrinin satışı və istifadəsi zamanı xidmət göstərilən fiziki və hüquqi şəxslərlə bağlanan müqavilələrdə və abunəçilərə dair məlumat bazalarında nəzərdə tutulması vacib olan məlumatların daxil edilməməsinə görə cərimələrin tətbiqi nəzərdə tutulur.
Həmin maddəyə əsasən, yuxarıda qeyd olunan tələbin yerinə yetirilməməsinə görə vəzifəli şəxslər iki min, hüquqi şəxslər üç min manat miqdarında cərimə edilir.
Bu xətanın inzibati tənbeh almış şəxs tərəfindən inzibati tənbeh vermə haqqında qərar qüvvəyə mindiyi gündən bir il ərzində təkrar törədilməsinə görə vəzifəli şəxslər dörd min, hüquqi şəxslər altı min manat cərimə edilir.
362-2-ci maddədə isə ərizəçiyə dair məlumatların vahid məlumat bazasına elektron formada daxil edilmədən telefon nömrələrinin (sabit, mobil) operatorların şəbəkəsində aktivləşdirilməsinə görə cərimələr nəzərdə tutulur.
Bu tələbin yerinə yetirilməməsinə görə, vəzifəli şəxslər iki min, hüquqi şəxslər üç min manat miqdarında cərimə edilir. Həmin xətanın inzibati tənbeh almış şəxs tərəfindən inzibati tənbeh vermə haqqında qərar qüvvəyə mindiyi gündən bir il ərzində təkrar törədilməsinə görə vəzifəli şəxslər dörd min, hüquqi şəxslər altı min manat cərimə edilir.
Təklif edilən dəyişikliklərin Milli Məclisin növbəti plenar iclaslarında müzakirəyə çıxarılacağı gözlənilir.
U.A.
www.oxu.az
"

"Ərəb dünyasına ilk dəfə elektriklə işləyən avtomobil təqdim edildiMərakeşdə keçirilən iqlim dəyişmələri konfransı çərçivəsində, yerli mühəndis İmad Mürşid 100 faiz ekoloji təmiz, elektrik mühərriki ilə çalışan avtomobil təqdim edib. Mərakeşdə və ərəb dünyasında ilk dəfə hazırlanmış bu tip avtomobilin adı “Jadeite”dir.
Oxu.Az bu barədə AZƏRTAC-a istinadla xəbər verir.
Mühəndis yerli mətbuata məlumat verib ki, müəllifi olduğu avtomobil 650 at gücünə malikdir və saatda 320 kilometr sürətlə hərəkət edə bilər. Bunun müqabilində avtomobilin batareyalarını tam doldurmağa 3 saat kifayətdir.
A.S.
www.oxu.az
 
"

"Ucuz dörd kameralı smartfonlar istehsal olunacaqUcuz smartfonların istehsalında ixtisaslaşmış Çinin “Doogee” şirkəti gələn il 4 kameralı cihazlar istehsal etmək niyyətini açıqlayıb. 
Oxu.Az-ın məlumatına görə, İKT.lent.az “vladtime.ru” saytına istinadən xəbər verir ki, yaxın zamanlarda həm ikili əsas, həm də bir dənəli ön kamera istifadədən çıxarılacaq. 
Tərtibatçılar öz məhsullarında iki adi və iki ədəd ön kameranın olmasını nəzərdə tutublar. Təxmin edilir ki, belə smartfonların təqdimatı “CES 2017” mobil elektronika şousu zamanı baş tutacaq. 
Hazırda ancaq bir ədəd mümkün cihazın texniki detalları məlumdur. Bu cihaz 13 meqapiksel matrisalı əsas kamera ilə təchiz ediləcək. Bundan başqa, şəkil yaradıldıqdan sonra fokus nöqtəsinin dəyişdirilməsi imkanı da nəzərdən keçirilir. 
Cihazın “AMOLED” ekranı və “Google Android 7.0 Nougat” əməliyyat sistemi olacaq. Yeniliyin qiymətinə gəldikdə, burada da korporasiyanın siyasəti dəyişməz qalacaq. Əldə olunan cihaz orta statistik istifadəçinin cibinə zərbə vurmayacaq.
U.A.
www.oxu.az
"

"“WhatsApp”-dan istifadəçilərin təhlükəsizliyinə dair – YENİLİK“WhatsApp” messencerinin 2.16.341 versiyasından etibarən ikimərhələli autentifikasiya funksiyası əlçatandır. 
Siz sonuncu yeniləməni quraşdırdığınız halda hesabın sazlamalarında yeni ikimərhələli autentifikasiya seçimini tapa bilərsiniz. Bu funksiya “WhatsApp” istifadəçilərinin təhlükəsizliyini daha da artıracaq.
Oxu.Az-ın məlumatına görə, “ICTnews” Elektron Xəbər Xidməti “4pda.ru” saytına istinadən yazır ki, hər dəfə mobil telefon nömrəsini qeydiyyatdan keçirən zaman altı rəqəmli parol daxil etmək lazım gələcək. 
Sözügedən funksiyanı aktivləşdirdikdə  elektron poçt ünvanını da daxil etmək lazımdır ki, parol yaddan çıxdıqda onu yenidən bərpa etmək mümkün olsun. Səsli mesajın fon rejimində səsləndirilməsi çoxdan gözlənilən yeniliklərdən biridir. İndiyə qədər səsli mesajı dinləmək üçün proqramı açıq saxlamaq lazım idi. İndi isə başqa insanlarla yazışmaq və ya digər proqramlardan istifadə etmək mümkündür.
“Android” mobil əməliyyat sistemində sözügedən funksiyalara giriş əldə etmək üçün “Google Play”də beta test proqramının iştirakçısı olmaq lazımdır.
U.A.
www.oxu.az
"

"“Facebook”da hansı parollar daha asan oğurlanır?Şirkət təhlükəsizliyin gücləndirilməsində qeyri-ənənəvi üsullardan istifadə edir.“Facebook” sosial şəbəkəsi istifadəçilərin səhifəsindən parolları oğurlayan hakerlərlə mübarizə aparmağın yeni üsulunu tapıb.
Belə ki, sözügedən sosial şəbəkənin təhlükəsizlik xidməti mütəmadi oğurlanmış parolları satın alaraq onları sosial şəbəkənin təhlükəsizlik səviyyəsinin gücləndirilməsi məqsədilə istifadə edir.
“Facebook”un təhlükəsizlik xidmətinin direktoru Aleks Stamosun sözlərinə görə, kibercinayətkarlarla belə mübarizə üsulu olduqca səmərəlidir.
“CNET” portalı yazır ki, satın alınmış parollar hazırda şirkət və adi istifadəçilərin səhifəsində istifadə edilən parollarla müqayisə edilir və uyğunluq aşkar edildikdə, səhifənin sahibi avtomatik olaraq parolunun zəif olması haqda xəbərdarlıq alır.
Oxu.Az xəbər verir ki, Stamosun sözlərinə görə, hakerlərdən satın alınmış parollar bazasında ən sadə kombinasiyalardan ibarət parollarla (“qwerty”, 12345 və sairə) qorunmuş yüz minlərlə hesab mövcuddur ki, bu da istifadəçilərin fərdi informasiyasının mühafizəsi məsələlərində bilik səviyyəsinin aşağı olmasından xəbər verir.
Aleks Stamos hakerlərlə mübarizədə başqa orijinal metodlardan istifadə edir və belə təşəbbüs onun təhlükəsizlik xidmətinin direktoru vəzifəsinə seçilməsinə səbəb olub. 
Əvvəllər “Yahoo” korporasiyasında işləmiş Aleks ötən ildən “Facebook”da işləməyə başlayıb. Ancaq istifadəçi öz hesabını hakerlərdən qorumağa çalışmadığı halda, istənilən müdafiə metodu səmərəsizdir. Məsələn, “Facebook” sosial şəbəkəsində az sayda profil sahibləri ikimərhələli autentifikasiyanı aktivləşdiriblər.
Mənbə: ictnews.az
U.A.
www.oxu.az
"

"Facebook səhvən istifadəçilərinin ölümü barədə məlumat yaydıFacebook sosial şəbəkəsi səhvən istifadəçilərinin səhifələrində memorial bannerlər paylaşaraq onların öldüyünü bildirib.
Oxu.Az RİA “Novosti”yə istinadən xəbər verir ki, bu barədə Gizmodo informasiya portalı məlumat yayıb. 
Saytın məlumatına görə, belə xəbər Facebookun yaradıcısı Mark Zükerberqin səhifəsində də peyda olub. 
Məlumatda “Markı sevənlərin onu xatırlayaraq və həyatından danışaraq rahatlıq tapacaqlarına ümid edirik” yazılırdı. 
Onlarla şəbəkə istifadəçisi “əbədiləşdirilmiş” səhifələrinin skrinşotlarını paylaşıblar. 
“Facebook” nümayəndələri yaranan vəziyyətə görə üzr istəyərək, səhvi artıq düzəltdiklərini bildiriblər. Sosial şəbəkədə bu vəziyyət aradan qaldırılsa da şəbəkə nümayəndələri, neçə nəfərin səhifəsində bu qəbildən məlumatın yayıldığını dəqiqləşdirməyiblər. 



N.O.
www.oxu.az
"

"Kiçikölçülü “3D” printer təqdim edilib“3D” printerlər inanılmaz imkanlar təqdim edir. Belə ki, printerlərdə stəkan, üzük, protez və bir çox başqa əşyalar çap etmək mümkündür. Amma əksər insanlar bunun üçün böyükölçülü printerlərdən istifadə etmək məcburiyyətindədir. “PocketMaker 3D” əl çantasına yerləşən kiçik yığcam printerdir.
Oxu.Az AZƏRTAC-a istinadən xəbər verir ki, zəngli saat ölçüsündə olan “PocketMaker 3D” printerini masanın üzərinə qoyaraq adi cihaz kimi istifadə etmək olar.
Kiçikölçülü printerin yaradıcıları iddia edirlər ki, bu qurğu adi böyükölçülü printerdən dəfələrlə ucuz başa gələcək və çap sənaye printerində olduğu kimi alınacaq.
A.S.
www.oxu.az
"

"Robot “intihar edib”Avstriyada robot “intihar edib”. Səbəb kimi mexanizmin gündəlik ev işlərindən yorulması göstərilir.
“iRobot Roomba”nın sahibi robotu sonuncu dəfə tozsoranı işə salarkən gördüyünü bildirib.
Oxu.Az AZƏRTAC-a istinadla xəbər verir kı, mənzilin sahibləri robotu söndürərək gediblər. Sonra yüksəktexnologiyalı robot özü işə düşərək mətbəx plitəsinə yaxınlaşıb və odda bişən sıyıqla dolu qazanı çəkərək onun yerində əyləşib.
Yanğınsöndürənlər evə gələndə plitədə yalnız kül yığını ilə qarşılaşıblar.
A.S.
www.oxu.az
"

" “Azercell”in prezidenti bezdirici SMS-lərdən danışdı“Heç kimin razılığı olmadan onu hansısa xidmətə qoşmurlar”.
Oxu.Az Report-a istinadən xəbər verir ki, bunu jurnalistlərin qısa nömrələrdən gələn SMS-lərlə bağlı suallarını cavablandıran Azərbaycanın aparıcı mobil rabitə operatoru olan “Azercell Telecom” şirkətinin rəhbəri Vahid Mürsəliyev deyib.
V.Mürsəliyevin sözlərinə görə, məsələ ilə bağlı araşdırma gedir və gələcəkdə məsələ tənzimlənəcək: “Bu xidmətləri “Azercell” həyata keçirmir. Biz qısa SMS nömrələri ayırırıq və üçüncü tərəf bu SMS-ləri göndərir.
Bu tipli SMS-lərlə bağlı ayrıca müqavilənin imzalanması məsələsi gündəmdədir və düşünürəm ki, gələcəkdə hansısa formada həll ediləcək”.
“Azercell” rəhbəri deyib ki, mobil nömrələrin daşınması xidməti özünü doğrultmayıb: “Bu, abonentlərin rahatlığı baxımından çox yaxşı xidmətdir, amma Azərbaycanda özünü doğrultmayıb”.
U.A.
www.oxu.az
"

"ABŞ seçkilərində sosial şəbəkə rekordu“Facebook” və “Twitter” ABŞ-da prezident seçkilərinin keçirildiyi 8 noyabrda istifadəçi fəallığına görə rekord vurub.
Oxu.Az İKT.lent.az-a istinadən xəbər verir ki, bu barədə “Facebook” və “Twitter”in analitikləri bildiriblər.
Qeyd olunan tarixdə “Twitter”də seçki mövzusunda 75 milyon “tvit” yazılıb (söhbət amerikalı istifadəçilərdən gedir).  4 il bundan əvvəl – 2012-ci il seçkilərində “Twitter” istifadəçiləri bu mövzuda iki dəfə az “tvit” atıb. O zaman bu rəqəm 31 milyon təşkil edib. 
“Facebook”da isə 8 noyabr seçkiləri mövzusunu 115 milyon amerikalı tərəfindən müzakirə olunub. Bu da rekord hesab olunur. 
U.A.
www.oxu.az
"

"“Facebook Messenger”də reklam dövrü başlayır“Messenger” “Facebook”un reklam qazanc platformalarından birinə çevrilir.
Oxu.Az bu barədə xarici mətbuata istinadən xəbər verir ki, bundan sonra istifadəçilər “Messenger”də bir çox şirkətlərin reklamlarını istəməsələr belə görməli olacaqlar. 
“Facebook”un “Messenger” üzərində həyata keçirdiyi bu yenilik artıq dünəndən rəsmi olaraq tətbiq edilib. 
Ekspertlər isə bildirir ki, “Messenger” üzərindən istifadəçilərə təklif ediləcək reklamlar onlara narahatlıq yaşadacaq. 
U.A.
www.oxu.az
"

"Donald Trampın saytı “hack” olundu – FOTODonald Trampın prezident seçilməsi bir çoxları üçün gözlənilməz, bəziləri üçün isə məyusluq olub. Belə ki, prezidentlik üçün müraciət etdiyi ilk vaxtlardan maraqlı qalmaqallarla yaddaşlarda qalan Tramp prezident seçildikdən sonra da bir çox maraqlı nüanslarla diqqət çəkməyi bacarıb.
Prezident seçilən D.Trampın veb-saytı hakerlər tərəfindən “hack” olunub və o qədər də xoş olmayan statuslar paylaşılıb. Hakerlər onun veb-saytına çox sadə müdaxilə ilə yeni prezident haqda öz fikirlərini paylaşıblar. 

Onlar saytın URL hissəsinə istədikləri ifadələri yazmaqla bir çox sayt ziyarətçilərini təəccübləndiriblər. Məsələn, bunlardan bir nümunə olaraq URL-ə müdaxilə etməklə “Donald Trump accepts defeat”, yəni “Donald Tramp uduzduğunu qəbul edir” kimi ifadələr yer alıb.
Təbii ki, bu boşluq tez bir zamanda aradan qaldırılıb və sayt əvvəlki vəziyyətinə qaytarılıb. 
Mənbə: Technote.az
U.A.
www.oxu.az
"

"İnternetə görə ödənişlər öncədən alınacaq Son 2 gündə “Bakinternet”in bəzi abunəçilərinin internet təchizatında problem yaranıb. Onlar son günlərdə internetin kəsilməsindən şikayətlənib. 
Oxu.Az-ın xəbər verir ki, APA-nın sorğusuna cavab olaraq Bakı Telefon Rabitəsi İstehsalat Birliyinin (BTRİB) baş direktorunun müşaviri Ramil Muxtarzadə bəzi abunəçilərin üzləşdiyi problemin səbəblərinə aydınlıq gətirib. 
O bildirib ki, internetin verilişində yaranan problem BTRİB-in öncədən ödəmə sisteminə keçməsi ilə bağlıdır.
R.Muxtarzadənin sözlərinə görə, indiyə kimi əhalidən internet xidmətinə görə ödəniş əvvəlcədən tələb edilmirdi və bu da əsasən, yay mövsümündən sonra əhalinin həddindən artıq borclanmasına səbəb olurdu.
“Düzdür, abunə müqaviləsində qeyd olunub ki, əgər xidmət dayandırılırsa, bununla bağlı provayderə abunəçi tərəfindən yazılı məlumat verməlidir. Beləliklə də, abunəçi istifadə etmədiyi dövrdə provayder tərəfindən xidmətin verilməsi dayandırılmalıdır. Amma bir sıra hallarda abunəçi yazılı müraciət etmədiyi üçün xidmətin verilişi davam edirdi.
Məzuniyyət mövsümü bitdikdən sonra vətəndaş evinə qayıtdıqda artıq 50-60 manat borclandığı xəbərini alırdı, bu da onun narazılıqlara səbəb olurdu”, - deyə R.Muxtarzadə qeyd edib. 
BTRİB müşaviri əlavə edib ki, bu hal onlar üçün də çətin qaytarılan debütor borcların yaranmasına gətirib çıxarırdı:
“Bütün bu müzakirələrdən sonra və dünya praktikasına nəzər salaraq biz internet və multimediya xidmətləri üçün öncədən ödəmə sisteminə keçməyi qərar verdik. Bununla bağlı media vasitəsilə, SMS bildirişlər yolu ilə, eyni zamanda avtomatik anonslar vasitəsilə əhali məlumatlandırılıb. 
Beləliklə, 1 sentyabrdan öncədən ödəmə sisteminə keçid olub, 6 sentyabrdan xidmətin verilişi BTRİB tərəfindən dayandırılmalı idi, lakin biz daxildə müzakirələr apardıq. Bu tarixin yay mövsümündən dərhal sonraya düşməsini, vətəndaşların bir çoxunun məzuniyyətdə olmasını nəzərə alaraq xidmətin dayandırılmasının tətbiqini 2 ay ləngitdik.
Sentyabr-oktyabr ayları ərzində 450 min abunəçiyə SMS bildirişlər göndərilib, bütün borclu abunəçilərə avtomatik anonslar edilib. Artıq noyabrın 7-dən öncədən ödəmənin tətbiqinə başlanılıb”.
R.Muxtarzadə vurğulayıb ki, ölkədə fəaliyyət göstərən provayder-operatorlarda gözləmə müddəti yoxdur.
“Amma bizdə 5 gün vaxt verilir. Həmin müddətdə avtomatik anonslar, SMS bildirişlər göndərilir və həmçinin həmin 5 gün ərzində ödəniş etməyən abunəçilərə xidmət verilişi davam edir. Lakin 5 gün sonra xidmət verilişi dayandırlır”, - deyə R.Muxtarzadə qeyd edib. 
R.Muxtarzadə həmçinin bildirib ki, hər cari ayın 5-nə kimi həmin ayın xidmət haqqının ödənişi olmalıdır: “Biz hal-hazırda bir çox ödəniş qaydaları təqdim edirik. BTRİB-in telefon qovşaqlarında, “Azərpoçt”un bütün şöbələrində, 37 bank, onlayn ödəmə sistemləri, eyni zamanda ödəniş etmə imkanı var. Vətəndaş istər şənbə, bazar, istərsə də bayram günlərində ödəniş etməsində heç bir maneə yoxdur”. 
BTRİB müşaviri əlavə edib ki, hal-hazırda hansısa abunəçinin internetinin olmamasının səbəbi infrastruktur ilə bağlı deyil: “Bu, yalnız laqeydlik göstərib, ödəniş etməyən abunəçilərin xəttində yaranan problemdir”.
U.A.
www.oxu.az
"

"Oxu.Az-ın mobil telefonlar üçün proqramı tamamilə yeniləndiHörmətli oxucular,
Bizim komandamız keyfiyyətli və maraqlı xəbərlər, analitika, müsahibələr, fotoşəkil və videoların hazırlanması ilə yanaşı, həm də oxucuların maksimal rahatlığını təmin etmək üçün əlindən gələni edir.
Yəqin ki, çoxlarınız mobil telefonlar və planşetlər üçün Oxu.Az adlanan proqramımızı görmüş və qiymətləndirmişsiniz.
Bu proqramın yenilənmiş versiyası yenidən yüklənilmək üçün “App Store” və “Play Market”də yerləşdirilib.
Proqram gözü yormayan və çox rahat interfeys, iki dildən – rus və Azərbaycan dillərindən birini seçmək imkanı, həmçinin kateqoriyalar üzrə asan naviqasiya ilə fərqlənir. Proqrama saytımızın əsas xüsusiyyəti – hər bir materialı müşayiət edən böyük fotoşəkillər də daxildir.
Proqramın yenilənmiş versiyasında, xüsusilə də son model “iPhone” smartfonlarının istifadəçilərini sevindirəcək daha üç yeni funksiya peyda olub.
Beləliklə, proqramın yenilənmiş versiyası “iPhone 7” və “iPhone 7 Plus” smarftonlarının böyük ekranını tam dəstəkləyir.  
Bundan başqa, biz axtarış funksiyasını əlavə etmişik. İndi oxucular asanlıqla və rahatlıqla onlara lazım olan xəbəri axtarıb tapa biləcəklər.
Bundan başqa, proqramın köməyi ilə oxucular bəyəndikləri istənilən xəbəri “Facebook”, “Twitter”də paylaşa, yaxud e-mail vasitəsilə göndərə bilərlər.
Xəbəri “WhatsApp”, “Line” və “Telegram” kimi proqramlar vasitəsilə dostlarınıza göndərə bilməyiniz üçün xəbərin linkinin “copy-paste” edilməsi funksiyası əlavə olunub.
Və ən başlıcası – bizim mobil proqramı mobil telefona, yaxud planşetə tamamilə pulsuz yazmaq olar.
Proqramı yükləmək üçün:
ANDROİD
iOS (iPhone & iPad)
"

"Ən güclü smartfonların reytinqiMobil qurğuların məhsuldarlığının yoxlanılması üzrə ən populyar test hesab edilən “AnTuTu”nun yaradıcıları bazarda mövcud ən güclü smartfonların yeni reytinqini dərc ediblər.
Oxu.Az xəbər verir ki, “iPhone 7 Plus” smartfonu əvvəlki kimi liderdir.
“Apple A10 Fusion” prosessoru ilə təchiz edilmiş 5,5 düymlük “iPhone 7 Plus” fableti 172644 xal toplayaraq reytinqdə birinci yeri tutub. Eyni çipsetlə təchiz edilmiş və 170124 xal toplamış “iPhone 7” qurğusu ikinci yerdə qərarlaşıb.
Sonrakı yerdə 160856 xalla Çinin “LeEco Le Pro 3” aparatı gəlir. Məlumat üçün, sözügedən aparat “Qualcomm Snapdragon 821” çipseti ilə təchiz edilib.
153777 xal toplamış “Xiaomi Mi5s Plus” dördüncü, 149705 xal yığmış “Smartisan M1L” isə beşinci yeri tutublar.
Mənbə: ICTnews
U.A.
www.oxu.az
"

"Dünyanın ən məşhur 15 saytı – SİYAHI“Amazon”a məxsus olan “Alexa” analitik şirkəti dünyanın ən məşhur 15 saytının siyahısını açıqlayıb.
Oxu.Az xəbər verir ki, bu halda bütün dünya üzrə 30 milyona yaxın resurs analiz olunur.
Ən çox ziyarət edilən sayt kimi “Google.com” öz liderliyini qoruyur. Tam siyahını oxucularımıza təqdim edirik.
- “Google.com”
- “YouTube.com”
- “Facebook.com”
- “Baidu.com”
 - “Wikipedia.org”
 - “Yahoo.com”
- “Google.co.in”
- “Twitter.com”
- “Amazon.com”
- “Qq.com”
- “Google.co.jp”
- “Live.com”
- “Taobao.com”
- “Vkontakte.com”
- “Instagram.com”
Qeyd edək ki, “Alexa” dünyanın ən nüfuzlu analitik şirkətlərindən biridir. Bu cür reytinq siyahısını tərtib edən zaman şirkət mütəxəssisləri əsasən saytların gündəlik auditoriya səviyyəsini və son 3 ay ərzində səhifə baxışlarının sayını nəzərə alırlar. 
Mənbə: Technote.az
U.A.
www.oxu.az
"

"Bakının bəzi rayonları internetsiz qalıbBakının bir hissəsi yenə internetsiz qalıb. “Bakinternet” abunəçiləri bu gün gecə saatlarından problemlə üzləşiblər və internet hələ də bərpa olunmayıb.
Oxu.Az xəbər verir ki, bu şikayətlə virtualaz.org-un redaksiyasına Nizami və Xətai rayonlarında yaşayan abonentlər müraciət ediblər.
“Gecə növbəsində işləyirəm. Təxminən saat 4:00-dan Nizami rayonunda internet yoxdur. Əvvəlcə elə bildim şəxsi problemdir, amma rayonun bütün internet klublarının, o cümlədən Xətai rayonunun əksər internet klublarını gəzdikdən sonra başa düşdüm ki, bu rayonların heç birində internet yoxdur. Ödənişi də vaxtında etmişəm. Heç bir xəbərdarlıqsız internetimizi kəsiblər”, - deyə şikayətçi bildirib.
Yaranmış problemlə bağlı Bakı Telefon Rabitəsi İstehsalat Birliyi ilə əlaqə saxlanılıb.
Birliyin Mərkəzi Dispetçer Xidmətinin mühəndisi İlqar Dünyamalıyev isə bildirib ki, hazırda “Bakinternet”in verilişində heç bir problem yoxdur:
“İnternet əlaqəsi nəzarətimizdədir, “Bakinternet”də kəsilmə yoxdur. Sadəcə olaraq, abonentlərimiz indiyə kimi bir aylıq internet istifadəsindən sonra ödəniş edirdilər. 
İndi ödəniş əvvəldə edilir. Bununla bağlı abonentlərimizin çoxuna SMS vasitəsilə məlumat vermişik. Bəzi borclu abonentlərimiz var ki, onlar məlumatsızdırlar və borclu olduqlarına görə internetləri kəsilib. Borcu olmayan abonentlərin internetinin kəsilməsi yüklənmə ilə əlaqədar ola bilər”.
U.A.
www.oxu.az
"

"“Facebook”dan oyun həvəskarları üçün yeni funksiya – FOTO“Facebook” sosial şəbəkəsinin rəhbərliyi bildirib ki, “Messenger”də oyun platforması hazırlayır.
Oxu.Az xəbər verir ki, İKT.lent.az-ın “svopi.ru” saytına istinadən məlumatına görə, “Instant Games” əlavəsi asinxron oyunlara əsaslanacaq.
“Facebook” istifadəçilərinə mətn əlavəsinin daxilində bir-biri ilə yarışmaq imkanı verəcək. Tərtibatçılar platformanın asinxron olacağı və real vaxt rejimində istifadəçilərin bir-biri ilə yarışa biləcəyindən başqa heç bir şərh vermirlər.
Proqramın istehsalı ilə “Candy Crush” oyunundan tanınan və məşhur olan “King.com” korporasiyası məşğul olur. “Instant Games”in bu ayın sonunda fəaliyyətə başlaması nəzərdə tutulur. Burada maksimal dərəcədə sadə oyunlar təqdim ediləcək. 
Fotolar techcrunch.com-dan götürülüb.




















U.A.
www.oxu.az
"

"“WhatsApp”dan növbəti yenilik – FOTOMəşhur mesajlaşma proqramı “WhatsApp” daha bir yenilik edib.
Oxu.Az-ın məlumatına görə, Milli.Az “Hürriyet”ə istinadən yazır ki, yenilik “İOS” platformalı telefonlar üçün nəzərdə tutulub.
Yeniliyə əsasən, artıq “iPhone” modellərində də GİF fayllarını göndərmək mümkün olacaq.

Qeyd edək ki, “Android” platformalı telefonlar üçün bu xüsusiyyət uzun müddət əvvəl təqdim edilib.








U.A.
www.oxu.az
"

"“Azərpoçt”dan dekoder açıqlaması“Bakı və Abşeron yarımadasında analoq televiziya yayımının dayandırılmasından sonra yardımçı tədbir kimi “Azərpoçt”un filiallarında dekoderin satışı təşkil edilib. Həmin dekoderlər ticarət güzəşti əsasında distributorlar tərəfindən “Azərpoçt”a təqdim edilən qiymətə satılır”.
Oxu.Az xəbər verir ki, bunu “Report”a açıqlamasında “Azərpoçt” MMC-nin baş direktoru vəzifəsini icra edən Sübhan Kazımov deyib.
O bildirib ki, konfiqurasiyasından asılı olaraq, müxtəlif modellər 35 manatadək satılır: 

“Dekoderləri distributorlardan aldığımız qiymətə satırıq. Bildiyiniz kimi, poçt şöbələrində bu qurğuların münasib qiymətlə satışı yardımçı bir tədbirdir.
Məqsəd dekoderlərin qiymətinin süni surətdə qaldırılmasının qarşısının alınmasıdır. Eyni zamanda əhalinin bu qurğulara olan tələbatının ödənilməsinə köməkdir. Modellərin qiymət fərqinə gəlincə isə, bu dekoderlərin fərqliliyindən irəli gəlir”.
İlk günlər məsələ ilə bağlı yaranan ajiotaja münasibət bildirən S.Kazımov bildirib ki, bu, əhalinin qurğulara olan tələbatından irəli gəlirdi. “Tələbat çox idi və bir-iki gündə bunu qarşılamaq mümkün deyildi.
Təbii ki, görülən tədbirlər nəticəsində ilk günlərdəki ajiotaj yoxdur. Əhalinin tələbatına uyğun olaraq, bu yadımçı fəaliyyət davam etdirilir”, - deyə S.Kazımov əlavə edib.
Onun sözlərinə görə, artıq Qobustan, Salyan və Xızı rayonlarına da dekoderlər göndərilib:
“Noyabrın 20-dən sonra bütün rayonlara dekoderlər göndərməyi planlaşdırırıq. Dekoderlərin satışının poçtlarda təşkil olunmasının bir üstünlüyü də odur ki, “Azərpoçt”un Azərbaycan üzrə 1500-dən çox şöbəsi var. 
Bu şəbəkə imkan verir ki, qurğuların satışı vətəndaşlar üçün daha əlçatan olsun. Bakı üzrə 300-dən çox poçt şöbəsi fəaliyyət göstərir ki, onların hamısında satış həyata keçirə bilirik. Yalnız o poçtlarda satış həyata keçirilmir ki, həmin şöbənin kommersiya fəaliyyətinə icazəsi yoxdur”.
“Azərpoçt” rəsmisi onu da vurğulayıb ki, bir adama iki ədəddən artıq dekoder satılmasına qadağa qoyulub: “Bəzi şəxslər situasiyadan sui-istifadə edərək daha çox dekoder əldə edib, əhaliyə baha qiymətə sata billərlər. 
Ona görə də hər bir alıcıya maksimun 2 ədəd dekoder satılır. Bizə müraciət edən istənilən şəxsə xidmət göstərilir, amma bu limiti tətbiq etmək məcburiyyətindəyik. Bununla qeyd etdiyim halların qarşısını nisbətən almağa çalışırıq”.
S.Kazımov onu da bildirib ki, əhalinin bu qurğulardan istifadəsini asanlaşdırmaq məqsədi ilə dekoderlərin təlimatı Azərbaycan dilinə tərcümə olunur.
U.A.
www.oxu.az
"

"İnsanları gözləyən böyük təhlükəMühəndis və sahibkar İlon Mask hesab edir ki, gələcəkdə robotlar insanları işsiz qoyacaq.Mühəndis və sahibkar İlon Mask “CNBC” telekanalına müsahibədə gələcəkdə bəşəriyyəti gözləyən fəlakətlə bağlı fikirlərini bölüşüb. Onun fikrincə, işə salınan aktiv avtomatlaşdırma prosesi insanları işsiz qoyacaq.
“İnsanlar öz iş yerlərinin robotlar tərəfindən tutulması ilə hesablaşmalı olacaqlar. Biz hamımız inkişaf etmiş süni intellektlə birgə yaşamağı öyrənməliyik”, - deyə o bildirib.
Oxu.Az xəbər verir ki, “ICTnews” Elektron Xəbər Xidməti “Naked Science” resursuna istinadən yazır ki, İ.Mask əmindir ki, bu təhlükə təkcə böyük zavod işçilərini gözləmir. 
Onun qənaətinə görə, neyroşəbəkələr yaxın gələcəkdə hətta yaradıcılıq xarakterli işi insandan daha yaxşı yerinə yetirə biləcək.
Bildirilir ki, bəşəriyyətə yeni şəraitə adaptasiya etməyə və tənəzzüldən qorumağa yalnız hər yerdə qeyd-şərtsiz baza gəlirinin - iş görmədən cəmiyyətin hər bir üzvünə müəyyən pul məbləğinin mütəmadi ödənilməsinin tətbiqi kömək edəcək. 
Vəziyyətdən belə çıxış yolu yoxsulluğun aradan qaldırılmasına və yeni mədəni və iqtisadi bərabərliyin yaranmasına yardımçı olacaq.
U.A.
www.oxu.az
"

"Avtomobillərdə barmaq toxunuşu ilə şüşələrin rəngi dəyişəcək – FOTO“Honda” şirkəti sensorlu səthi olan yeni avtomobil pəncərələrinin patentini qeydiyyata alıb. Bu pəncərələrin üzərində barmağı sürüşdürməklə tündlüyünü dəyişmək mümkündür. Ərizə ABŞ-ın patent idarəsində qeydə alınıb.
Oxu.Az autograph.az saytına istinadən xəbər verir ki, patentə əlavə edilmiş şəkillərdə şüşənin, mobil qadcetlərdə olduğu kimi, barmaq toxunuşu ilə tündlüyünü dəyişdiyi göstərilmişdir.
Bu texnologiya sensorlar sayəsində avtomatik olaraq və ya salondakı düyməyə toxunmaqla tündlüyünü dəyişən elektroxrom “ağıllı” şüşələrə alternativ ola bilər. Güman edirik ki, bu növ şüşələrə Azərbaycan kimi isti iqlimi olan ölkələrdə böyük tələbat olacaqdır. Bundan əvvəl “Honda” şirkəti sürücü üçün “rentgen görməsi” sistemini qeydiyyata almışdır ki, bu sistem də xüsusi sensorlar vasitəsilə sürücünün görmə zonasından kənar “kor zonalarda” olan piyadaları aşkar edib, onu xəbərdar edir.



A.M.
www.oxu.az
"

"“Chrome” brauzerini yükləyən istifadəçilərə – XƏBƏRDARLIQ“Cylance” şirkətinin mütəxəssisləri “Mac” kompüteri istifadəçilərinin cinayətkarların “Google Chrome”un sifarişi ilə “AdWords” servisində bir neçə ön mövqeyi satın alması səbəbindən “Google.com” reklamı ilə ehtiyatlı olmaları barədə xəbərdarlıq ediblər. İndi brauzeri yükləyən istifadəçilərin zərərli proqram almaları qaçılmaz olub.
Oxu.Az xəbər verir ki, “ICTnews” Elektron Xəbər Xidməti “Qosindeks” resursuna istinadən yazır ki, bu xoşagəlməz halla kompüterə “FLV Player” pleyerini yükləyərkən də rastlaşmaq olar. 
Virus yükləmə zamanı antivirus kimi görünən “FLVPlayer.dmg” adı altında gizlənir. Sonra proqram kompüterin təhlükəsizliyini təmin etmək üçün faylları yükləməyi tələb edir, lakin əslində məqsəd kompüteri virusa tam yoluxdurmaqdan ibarətdir.
Məlumata görə, “Windows” əməliyyat sistemi ilə işləyən fərdi kompüter istifadəçiləri də təhlükə altındadır. “Google Chrome” faylını yükləmək istəyən istifadəçilər virusa yoluxmuş “admin.myfilessoft.com” saytına yönəldilirlər. 
Mütəxəssislər “Google” şirkətini problem barədə məlumatlandırıblar. “Chrome” brauzerini bu yaxınlarda yükləyən istifadəçilərin kompüteri antivirusla yoxlaması tövsiyə edilir.  
U.A.
www.oxu.az
"

"Azərbaycanda “Twitter”in fəaliyyətində problem yaranıbAzərbaycanda “Twitter” sosial şəbəkəsinin xidmətlərindən istifadədə çətinliklər yaranıb. 
Oxu.Az APA-ya istinadən xəbər verir ki, çətinliklər Bakı vaxtı ilə saat 10:00 radələrindən müşahidə olunur.
“Downdetector” monitorinq resursu problemin olduğunu təsdiqləyib. Bununla yanaşı, “Twitter”in “Facebook” sosial şəbəkəsindəki rəsmi akkauntunda problemlə bağlı istifadəçilərin şikayətləri yer almaqdadır.
Rabitə və Yüksək Texnologiyalar Nazirliyi Elektron Təhlükəsizlik Mərkəzindən bildirilib ki, problem şirkət daxilindədir.
20 dəqiqə sonra problem aradan qaldırılıb və sosial şəbəkədən tam istifadə etmək mümkündür. Şirkət problemin səbəbini açıqlamır.
U.A.
www.oxu.az
"

"“WhatsApp”dan yenilikArtıq WhatsApp-da da Snapchat xüsusiyyətləri istifadə oluna biləcək.Daimi olaraq Snapchat tətbiqlərini özündə təqdim etməyə davam edən “Facebook”, bu səfər də “WhatsApp” üzərində yeni dəyişiklikliyə imza atıb.
Oxu.Az technote.az saytına istinadən xəbər verir ki, “Snapchat Stories” və “Messenger Day” kimi xüsusiyyətlərin sonra, “WhatsApp” da oxşar bir variantda istifadəçilərə təqdim olunacaq.
Status adı verilən yeni “WhatsApp” xüsusiyyəti, söhbətləri və zənglər arasına yenilik əlavə edir. Beləki, seçdiyiniz insanlarla foto və ya video paylaşmanıza imkan yaranacaq. Hələ təcrübi bir xüsusiyyət olan Status, bu anda “WhatsApp” tətbiqinin beta versiyasında mövcuddur, lakin çatmaq üçün cihazın rootlu və ya jailbreakli olması tələb olunur.

“Eynilə Snapchat”-da olduğu kimi “WhatsApp Status”-da da visual görüntülər üzərində dəyişiklik edə bilir, yazı və ya emosiya əlavə edə bilirsiniz. Bundan əlavə videoları da bəzəyə, dəyişdirə bilərsiniz. Status-ta hazırlanan bu görüntü və videolar təxminən 24 saat ərzində da varlıqlarını davam etdirir.
Bu yeniliklər əslində bir müddətdir “WhatsApp”-da mövcuddur, lakin kifayət qədər müxtəliflik təşkil etmirdi. Status xüsusiyyətlərini nə vaxt rəsmi olaraq “WhatsApp” üzərində təqdim olunacağı bilinmir. Amma görünüşə görə, “Facebook Snapchat”-dan əl çəkməyəcək.
A.M.
www.oxu.az
"

"Dekoderlərin qiymətinin süni qaldırılmasının qarşısı necə alınır?Əhalinin hər hansı məişət qurğuları ilə təmin olunması Rabitə və Yüksək Texnologiyalar Nazirliyinin səlahiyyətlərinə aid deyil. 
Oxu.Az APA-ya istinadən xəbər verir ki, bu barədə nazirliyin yaydığı məlumatda deyilir.
“Uzun müddətdir ki, ayrı-ayrı şirkətlər tərəfindən qəbuledici avadanlıqlar radioelektron malların satış məntəqələrində müxtəlif qiymətlərlə əhaliyə təklif olunur. “Azərpoçt” tərəfindən poçt şöbələrində bu qurğuların münasib qiymətlə satışı isə əlavə, yardımçı bir tədbirdir. 
Məqsəd dekoderlərin qiymətinin süni surətdə qaldırılmasının qarşısının alınması və əhalinin bu qurğulara olan tələbatının ödənilməsinə köməkdir. Bu işlər tələbata uyğun olaraq “Azərpoçt” tərəfindən davam etdirilir”, - deyə məlumatda qeyd edilib.
Bildirilir ki, analoq televiziya yayımından rəqəmli televiziya yayımına keçidin zəruriliyi yarandığından 2006-cı ildə Beynəlxalq Telekommunikasiya İttifaqında bu məsələlər müzakirə edilib və dünya ölkələrinin bu keçidə hazırlığı nəzərə alınaraq 2015-ci ildə rəqəmli yayıma tam keçilməsi və analoq yayımın dayandırılması üzrə bütün üzv ölkələr öhdəlik qəbul ediblər. Bu öhdəliyə görə, 2015-ci ildən sonrakı dövrdə davam edəcək analoq televiziya yayımı üçün informasiya təhlükəsizliyinin qorunması ilə bağlı kənar müdaxilələrə beynəlxalq səviyyədə baxılmır.
Azərbaycan ərazisində televiziyaların rəqəmli yayımlanması texnoloji prosesdir. Digər sahələrdə olduğu kimi, televiziya yayımında da son standartlar tətbiq edilməlidir. Bütün əhalinin televiziya proqramlarını vahid, yüksək keyfiyyətdə izləməsi təmin olunmalıdır.
 Azərbaycanda rəqəmli televiziya yayımına keçid prosesi 2004-cü ildən başlamışdır. Bir neçə il test yayımı aparılaraq 2011-ci ildən bütün respublika ərazisində rəqəmli yayım şəbəkəsinin qurulması başlayıb. 2014-cü ildə şəbəkənin qurulması başa çatdırılmış və ilk olaraq həmin ilin dekabr ayında Naxçıvan Muxtar Respublikası ərazisində analoq yayım tam dayandırılaraq rəqəmli şəbəkəyə keçirilib.
Bütün bu dövr ərzində, əsasən də son bir neçə ayda ictimaiyyət daim məlumatlandırılıb. Milli Televiziya və Radio Şurasının müvafiq qərarına uyğun olaraq, noyabrın 1-dən Bakı və Abşeron ərazisində, dekabrın 1-dən isə respublikanın digər ərazilərində analoq yayımın dayandırılması barədə əhali məlumatlandırılıb.
E.Ə.
www.oxu.az
"

"Hollandiyada ilk plastik yollar inşa olunacaqGələn ilin sonuna qədər Hollandiyada ilk plastik yolların inşası planlaşdırılır. 
Oxu.Az lent.az-a istinadən xəbər verir ki, bu barədə Qərbin sahə KİV-ləri məlumat yayıb.
Bu layihənin həyata keçirilməsi KWS, “Wavin” və “Total” şirkətləri arasında imzalanan müqavilə sayəsində baş tutacaq.
Söz düşmüşkən, plastik yollar konsepsiyası ötən il KWS şirkətinin mühəndisləri tərəfindən tərtib edilib. Bu layihə avtomobil yollarının inşası üçün emal olunmuş məmulatlardan xüsusi modulların hazırlanmasını nəzərdə tutur. Bu modullar asfalta analoji olan yüklənməyə dözmək iqtidarındadır. Ancaq asfalta nisbətdə bir çox üstünlüklərə malikdir. 
Misal üçün, yüngül çəkisi sayəsində onları daşımaq, bir-biri ilə birləşdirmək və lazımi vəziyyətdə uyğunlaşdırmaq çox asandır. Yolun altındakı torpaq isə daha az çökür. 
E.Ə.
www.oxu.az
"

"“Azercell” qiymətləri qaldıracaq?Ölkənin ən böyük mobil operatoru olan “Azercell” şirkəti tarifləri artıra biləcəyini elan edib.
Oxu.Az xəbər verir ki, bu barədə “Azercell” şirkətinin prezidenti Vahid Mürsəliyev fins.az-ın sualına cavab verərkən bildirib. 
Onun sözlərinə görə, iqtisadi vəziyyət, manatın devalvasiyası və digər amillər şirkətin gəlirlərinə təsir edib və 2015-ci illə müqayisədə bu il “Azercell” şirkətinin gəlirləri azalıb: 
“Azercell”in bütün müasir avadanlıqları xaricdən idxal etdiyini nəzərə alsaq, bu amillər bizə daha çox təsir edib. Biz çalışırıq ki, müştərilərimiz bunu hiss etməsin. Xidmətlərimizi yüksək səviyyədə saxlamağa çalışırıq”.
Şirkət rəhbəri “Azercell”in bu il tarifləri artırmaq planları ilə bağlı suala cavab verərkən bildirib ki, şirkət tarifləri artırmamağa çalışacaq. Amma bu baş versə də, qiymət artımı ciddi olmayacaq:
“Tarifləri artırmamağa çalışacağıq. Əgər hər hansı bir artım olarsa, çalışacağıq tam əsaslandırılmış, bazara və bizim müştərilərimizin bugünkü durumuna uyğun olsun. Biz müştərilərimizi düşünərək fantastik qiymət artımı planlaşdırmırıq”.
V.Mürsəliyev əlavə edib ki, şirkət işçilərini ixtisar etməyəcək:
“Çünki, mən indiki iqtisadi durumda işçiləri ixtisar etməyi doğru saymıram. Biz xərclərimizə ciddi nəzarət etsək, heç buna ehtiyac da qalmayacaq. Ümumiyyətlə, biznesin əsas şərti xərclərə doğru nəzarət etməkdir. İstənilən şirkət xərclərinə düzgün nəzarət edərsə, işçi ixtisarına da gərək olmaz”.
E.Ə.
www.oxu.az
"

"“Lenovo” smartfon istehsalını dayandıracaq Çinin “Lenovo” şirkəti öz brendi altında smartfonların istehsalını dayandıra bilər. 
Oxu.Az xəbər verir ki, bu barədə mənbəyə istinadən “Gizmochina” məlumat yayıb. 
Portalın həmsöhbəti “Lenovo”da tezliklə dəyişikliklərin olacağını bildirib. Şirkətin növbəti modellərinin “Moto” brendi altında istehsal ediləcəyini deyib. Son qurğu isə əvvəlki kimi noyabrın 8-də Çində çıxacaq “P2” olacaq. Eyni vaxtda “Moto M”-in anonsu da veriləcək. 
Şirkətdən rəsmi olaraq “Lenovo” brendi altında smartfonların istehsalının dayandırıldığı şayiəsi təsdiqlənib. Bəyanatın “P2”-nin təqdimatında ediləcəyi gözlənilir. 
www.oxu.az
"

"“Facebook” zərərdə“Facebook” sosial şəbəkəsinin səhmlərinin dəyəri aşağı düşüb.
Oxu.Az İKT.lent.az-a istinadən xəbər verir ki, noyabrın 2-də ABŞ fond birjasının qapanmasından sonra “Facebook”un bir səhminin qiyməti 7,85% azalaraq 117,19 dollara düşüb.
Səbəb şirkətin reklam gəlirlərinin artımının yavaşlayacağı barədə xəbərin yayılmasıdır. Şirkətin maliyyə direktoru Devid Vener bildirib ki, istifadəçilərə göstərilən reklamların həcminin məhdudlaşdırılması nəticəsində bu sahədə gəlir artımı yavaşlayacaq.
“Facebook” rəhbərliyi istifadəçiləri reklamlarla bezdirməməyə çalışır. Bundan başqa, şirkət gələn il böyük həcmli yatırımlar planlaşdırır ki, bu da xərclərin ciddi artımı deməkdir.  
Qeyd edək ki, “Facebook”un əsas gəlirləri reklamdan əldə olunur.
U.A.
www.oxu.az
"

"Azərbaycan yeni pilotsuz uçuş aparatı hazırladıAzərbaycan Milli Aviasiya Akademiyası yeni pilotsuz uçuş aparatı (PUA) hazırlayıb.
Oxu.Az xəbər verir ki, bunu Trend-ə mühəndis-konstruktor, akademiyanın müəllimi Əkbər Əliyev deyib.
“Flying wing” (Uçan qanad) adlı yeni uçuş aparatı Bakıda keçirilən II Azərbaycan Elm Festivalında nümayiş etdirilib.
Ə.Əliyevin sözlərinə görə, bu layihə akademiyanın təşəbbüsüdür. Uçuş aparatı bumeranq şəklindədir və qanadların ölçüsü 1,12 metr təşkil edir: “Aparat həm mülki, həm də hərbi məqsədlər üçün istifadə oluna bilər. Dinc vaxtlarda onun istifadəsinə tələbat daha çox ola bilər”.
PUA yol-nəqliyyat hərəkətinə nəzarət, dağlarda aeroçəkilişlər, kiçik həcmli yük və dərman preparatlarının daşınması üçün istifadə oluna bilər.
Ə.Əliyev bildirib ki, “Flying wing” hava şəraitindən asılı olaraq 10-20 dəqiqə müddətinə uçuş həyata keçirə bilər.
A.M.
www.oxu.az
"

"“Windows 7” ilə işləyən kompüterlərin satışı dayandırılıbƏn populyar əməliyyat sistemi “Windows 7” ilə işləyən yeni fərdi kompüterlərin satışı dayandırılıb. “Windows 8,1” sistemi ilə işləyən qurğular da bazarı tərk edir.
Oxu.Az xəbər verir ki, oktyabrın 31-də ABŞ şirkəti “Windows 7 Professional” və “Windows 8,1”-in (bütün versiyalar) lisenziyalarının fərdi kompüter istehsalçılarına satışını dayandırıb. 
Beləliklə, indi sonuncular öz masaüstü kompüter və noutbuklarına yalnız “Windows 10” quraşdırmalı və ya alternativ sistemdən istifadə etməlidirlər. 
Bununla belə, hələ ki, istifadəçilər “Windows 7 Professional” və “Windows 8,1” sistemləri ilə işləyən yeni fərdi kompüterlər satın ala bilərlər. Birincisi, distribüter və pərakəndə satıcılarda bu texnikanın ehtiyatı olur. 
İkincisi, öncədən “Windows 10 Pro” qurulmuş yeni kompüterin sahibi öz sistemini “Windows 8,1 Pro” və ya “Windows 7 Professional”a dəyişmək hüququna malikdir. 
Amma bir şərtlə ki, “Microsoft” sözügedən əməliyyat sistemini dəstəkləsin. Bundan başqa, “Windows 7” və ya “8,1” sistemlərinin lisenziyalı versiyaları olan disk və fləş daşıyıcıları satışda tapmaq mümkündür.
“Windows 7” sisteminin genişləndirilmiş dəstəyi 14 yanvar 2020-ci il tarixinədək davam edəcək və “Windows 8”-in əsas və genişləndirilmiş dəstəyi müvafiq olaraq 9 yanvar 2018-ci il və 10 yanvar 2023-cü il tarixində bitəcək.
“NetMarketShare” xidmətinin məlumatına görə, 2016-cı ilin oktyabrında dünyada bütün kompüterlərin 48,38%-nə “Windows 7” qurulub. Həmin ayda “Windows 10” sisteminin bazar payı, həmçinin cüzi artıb. 
2016-cı ilin iyulun sonunda “Microsoft” şirkəti “Windows 7” və “Windows 8,1” ilə işləyən kompüterlərə “Windows 10” əməliyyat sistemini pulsuz quraşdırılması imkanını ləğv etdikdən sonra sözügedən platformanın yayılma tempi xeyli zəifləyib. 
“Microsoft”un rəsmi məlumatına əsasən, 2016-cı ilin sentyabrın sonunda dünyada 400 milyondan çox qurğuda “Windows 10” sistemindən istifadə olunub.
Mənbə: ictnews.az
U.A.
www.oxu.az
"

"Sosial şəbəkələrdən istifadə ömrü qısaldır?  – ARAŞDIRMA12 milyon internet istifadəçisi üzərində aparılmış müşahidələrə əsasən məlum olub ki, sosial şəbəkələrdən aktiv istifadə edən insanlar orta hesabla daha çox yaşayırlar. Ehtimal ki, bu, sosial aktivliyin yüksək olması və xarici aləmlə əlaqələrin kəsilməməsi ilə bağlıdır. 
Oxu.Az ictnews.az-a istinadən xəbər verir ki, alimlər “PNAS” jurnalında dərc edilmiş məqalədə belə fikir səsləndiriblər.
“Belə görünür ki, internet üzərindən ünsiyyət saxlamaq sağlamlıq üçün faydalıdır. Amma xarici aləmlə əlaqələri kəsərək bütün həyatını internetdə keçirən insanlarda ömür müddətinin azalması qeydə alınıb – San-Dieqoda yerləşən Kaliforniya Universitetinin alimi Uilyam Hobbs deyib.
Hobbs və bir neçə başqa alim, həmçinin “Facebook”un mütəxəssisləri sosial şəbəkədə qeydiyyatdan keçmiş və tibbi sığortaya malik olan Kaliforniya ştatının bir neçə milyon sakininin həyatı üzərində müşahidə aparmaqla belə qənaətə gəliblər.
Alimlərin sözlərinə görə, araşdırma tamamilə anonim aparılıb: təhlil proqramı tibbi məlumatları “Facebook”un daxili statistikası ilə tutuşdurduqdan sonra bütün şəxsi məlumatlar dərhal silinib. 
Sosial şəbəkə istifadəçilərindən başqa tədqiqata, həmçinin heç vaxt “Facebook” və ya başqa sosial şəbəkələrdə hesab yaratmayan insanlar da daxil edilib. Onlar 25-70 yaş aralığında olublar.
U.A.
www.oxu.az
"

"Bu ölkədə internet pornoqrafiyasına qadağa qoyulduİsrail pornoqrafik saytlara qadağa qoymaq qərarına gəlib.
Oxu.Az xəbər verir ki, İKT.lent.az-ın “runews24.ru” saytına istinadən məlumatına görə, İsrail hökuməti yekdil olaraq ölkədə böyüklər üçün nəzərdə tutulmuş saytları blok etməyə qadağa qoyan qanun layihəsini qəbul edib.
Artıq İsrailin bütün internet provayderləri istifadəçilərin pornoqrafik materiallar mövcud olan saytlara girişə qadağa qoymaq məcburiyyətində qalacaqlar. 
Bu məhdudiyyətlər o zaman aradan qaldırıla bilər ki, hər hansı bir vətəndaş provayderə böyüklər üçün kontentə malik saytlara girişə blokun götürülməsi ilə bağlı məktubla müraciət etsin.  
U.A.
www.oxu.az
"

"İran “iPhone 7”-yə “yox” deyə bilmədiBu ölkədə qaçaqmal şəklində gətirilmiş “iPhone 7”lər 2500 dollara satılır.“iPhone 7” smartfonlarının ilk hissəsi rəsmi şəkildə yaxın günlərdə İrana daxil olacaq. 
Oxu.Az-ın məlumatına görə, bu barədə Trend “Mehr” informasiya agentliyinə istinadən xəbər verir.
Bundan əvvəl bir neçə ədəd “iPhone 7” smartfonunun ölkəyə qeyri-leqal şəkildə daxil olduğu bildirilmişdi. İran İnformasiya Texnologiyaları nazirliyi ölkəyə qeyri-leqal gətirilən telefonlara qarşı mübarizə aparacağını açıqlayıb.
“iPhone 7”-nin dünya bazarında 760 dollaradək satış qiyməti olsa da, İranda qeyri-leqal gətirilmiş smartfonların 2500 dollar dəyərində satıldığı deyilir.
Bir neçə ay əvvəl açıqlanmış məlumatda qaçaqmal telefonların İran iqtisadiyyatına hər il 320 milyon dollar ziyan vurduğu bildirilib.
U.A.
www.oxu.az
"

"“Apple” sadiq “iPhone” müştərilərini itirir“Apple” sadiq “iPhone” istifadəçilərini itirməyə başlayıb.
Oxu.Az xarici mətbuata istinadən xəbər verir ki, yeni açıqlanan hesabata görə, “iPhone” istifadəçilərinin böyük bir qismi “Apple”in yeni “ağıllı” telefonlarını almır.
Belə ki, “Apple”in bir ildən bir satışa təqdim etdiyi yeni “ağıllı” telefonlarını alan sadiq müştərilər bu dəfə “iPhone7” ilə qərarlarını dəyişib. 
UBS analitiklərinin hazırladığı yeni rəqəmlərə görə, “Apple”in sadiq müştəriləri “iPhone7”-ni bəyənməyib və bununla bağlı olaraq istifadəçi sayında kəskin eniş müşahidə edilir. 

Ölkələrə görə fərqlilik nümayiş etdirən hesabat dəyərləndirilən zaman aydın olur ki, buna səbəb Yaponiya və Çin tərəfindən istehsal olunan yeni “ağıllı” telefonlar ilə bağlıdır. Məhz bu səbəbdən şirkət istifadəçilərinin 30%-ni itirib. Eskpertlər növbəti dövrlərdə bu rəqəmin artacağını isə istisna etmir. 
“Apple”in digər sadiq müştəriləri isə “ağıllı” telefonların sektorun hələ də irəlidə olmasına səbəb olub. Başqa bir analitikə görə isə “Apple” müştərilərinin 43%-i yeni “iPhone” alacaqlar. 
U.A.
www.oxu.az
"

"2016-cı ilin ən yaxşı proqram əlavələri – SİYAHI“Time” jurnalı “iOS” və “Android” əməliyyat sistemləri üçün 2016-cı ilin ən yaxşı tətbiqetmələrini paylaşıb.
Oxu.Az Fins.az-a istinadən xəbər verir ki, siyahıya pul köçürmələri üçün “Venmo” tətbiqetməsi, “Messsages” ismarıc göndərmə xidməti, “Signal” çat-tətbiqetməsi, “Snapchat” və “WhatsApp” messencerləri, “Pokemon Go” və “Super Stickman Golf” 3 oyunları, “Spotify” musiqi servisi daxil olub.
Siyahıda rəsmlərin işlənməsi üçün “Prisma” proqramı, “Google Translate” tərcüməçisi, “Vevo” musiqili video servisi, “Reddit” sosial xəbət saytı tətbiqetməsi, “Pocket” oxuma servisi təqdim olunur.
Qeyd edək ki, “Time” müxtəlif reytinqləri, o cümlədən insan reytinqlərini işıqlandıran Amerika həftəlik jurnalıdır.
U.A.
www.oxu.az
"

"“WhatsApp” istifadəçilərinə virus – XƏBƏRDARLIĞI“WhatsApp” messencerində yeni virus yayılıb.
Oxu.Az micicipi.ru saytına istinadən xəbər verir ki, virus linkə keçid aldıqdan sonra istifadəçinin şəxsi məlumatlarını (foto, video, login və parollar) toplayır.
Əgər sizə belə ismarıc gəlibsə daha diqqətli olun:
“Поздравляем! Ваш номер телефона +ХХ ХХХ ХХ ХХ был случайно выбран счастливчиком сегодняшнего дня. У вас есть 1 (один) невостребованный приз. Требуйте его немедленно!”.

Mükafat qazandığınız barədə ismarıc almısınızsa sevinməyə tələsməyin. İsmarıcı açsanız şəxsi məlumatlarınız hakerlərin əlinə keçə bilər.
Sürətlə yayılan virusun qarşısının alınması üçün “Whatsapp” istifadəçiləri diqqətli olmalıdırlar. 
Qeyd edək ki, son vaxtlar sözügedən şəbəkədə bir neçə oxşar virus növləri yayılıb.  
S.B.
www.oxu.az
"

"Azərbaycanda rekord sayda dekoder satılıbBu gündən Bakı, Sumqayıt şəhərləri və Abşeron yarımadasında tam olaraq açıq paketli rəqəmli televiziya yayımına keçilməsi ilə əlaqədar dekoderlərin satışında artım müşahidə olunub.
Oxu.Az Trend-ə istinadən xəbər verir ki, gün əzrində 1000-dən artıq dekoder satılıb.
Qeyd edək ki, rəqəmli yayımı qəbul etmə imkanı olmayan televizorlar üçün isə dekoderləri (“Set-Top-Box”) istifadə haqda təlimatla birgə poçt şöbələrindən əldə etmək mümkündür. Bakı, Abşeron və Sumqayıt sakinləri bu qurğuları poçt şöbələrindən 22 manat ödəməklə əldə edə bilərlər.
Rəqəmli yayım siqnallarını qəbul etmək üçün xüsusi antenaya ehtiyac yoxdur. Belə ki, analoq yayım üçün istifadə olunan antena vasitəsilə rəqəmli formatda TV proqramları izləmək mümkündür.
Rəqəmli televiziya yayımına keçid əhaliyə ölkənin istənilən ərazisində televiziya proqramlarının yüksək keyfiyyətlə, o cümlədən HD standartında izləməyə, təsvir və səs siqnallarının kənar maneələr və informasiya itkisi olmadan qəbul edilməsinə geniş imkanlar yaradacaq.
Xatırladaq ki, respublikanın digər ərazilərində tam olaraq rəqəmli televiziya yayımına cari ilin 1 dekabr tarixindən keçiləcək və analoq yayım dayandırılacaq. Naxçıvan Muxtar Respublikasında açıq paketli rəqəmli televiziya yayımına 10 dekabr 2014-cü il tarixindən keçilib.
Rəqəmli televiziya yayımına keçidlə bağlı yaranan hər hansı problem və sualla bağlı Rabitə və Yüksək Texnologiyalar Nazirliyinin 14-11 nömrəli “Qaynar xətt”nə zəng etmək olar.
U.A.
www.oxu.az
"

"Yeni cihaz smartfona toxunmadan onu idarə etməyə imkan verəcək“Bluemint Labs” şirkətinin istehsalçıları tərəfindən yaradılmış “Bixi” adlı kiçikölçülü qurğu cihazları jestlərin köməyi ilə məsafədən idarə etməyə imkan verir.
Oxu.Az AZƏRTAC-a istinadən xəbər verir ki, bəzən əlimiz yaş olsa da, mesaja cavab vermək lazım gəlir. Bir çoxlarımız bu vəziyyətlə qarşılaşmışıq. Belə halda insanlar smartfonu xarab etməmək üçün ona toxunmaq istəmir. “Bluemint Labs” şirkətinin mütəxəssisləri bu problemi həll ediblər.
Onlar tərəfindən hazırlanmış “Bixi” adlı qurğunun ölçüləri 6,6 x 5,8 santimetr təşkil edir, qurğunun daxilində son nəsil “Gorilla Glass” şüşəsi ilə qorunan optik sensor yerləşdirilib. “Bixi” istənilən əşyaya bərkidilə bilər, bundan sonra 25 metr məsafədən 8 jestin köməyi ilə elektron cihazları idarə etmək mümkündür.
“Android” və “iOS” sistemlərində qurğu üçün mobil proqramların köməyi ilə jestləri sazlamaq və onları hərəkətlə uyğunlaşdırmaq olar. Rabitə vasitəsi kimi “Wi-Fi” və ya “Bluetooth” kanalından istifadə olunur və daxili akkumulyatorun şarjı “Bixi” qurğusunun 1 ay ərzində avtonom işləməsinə imkan verir.
A.S.
www.oxu.az
"

"Alimlər canlılarla qidalanan robotun prototipini yaradıblarBristol Universitetinin tədqiqatçıları canlı orqanizmləri udmaqla enerji alan yumşaq robotun prototipini yaradıblar. 
Oxu.Az-ın Trend-ə istinadən məlumatına görə, bu barədə Soft Robotics jurnalında elmi məqalə dərc olunub.
Qeyri-adi robot yumşaq polimer membran vasitəsilə suyu udmaq qabiliyyətinə malikdir.
Bundan sonra su olan biokütlə “bağırsağ”a düşür, burada bakteriyalar onu emal edərək, kimyəvi enerjini elektrik enerjisinə çevirirlər, tullantılar isə arxa açılışdan xaric olunur.
S.B.
www.oxu.az
"

"Hər şey qacet üçün: Aleksandr Turin Ayfon Yeddi olduAyfon oğlan və qızlar nəsli arzuladqıları oyuncağı əldə etmək üçün çox şeyə hazırdırlar. Məsələn, Ukraynada Aleksandr Turin pz adını “Ayfon Yeddi” adı ilə dəyişdirib. Səbəb isə elektrotexnika mağazalarından birinin adını dəyişdirən ilk beş fanata ayfonun hədiyyə ediləcəyi vədidir. 
Oxu.Az bu barədə israeleco.com-a istinadən xəbər verir. 
Aleksandr Turin, hazırda Ayfon Yeddi (görünür Ayfon ad, Yeddi isə soyaddır), uşaqları olduğu zaman adının əvvəlki ada dəyişəcəyini etiraf edib. 
Hələlik isə valideynlərində aldığı adı 850 dollar (Ukraynada bu 4,5 məvacibə bərabərdir) dəyəri olan qacet üçün 

KİV-in məlumatına görə, Ayon Yeddinin ailəsi və dostlarıonun adını dəyişmə qərarını dəstəkləyiblər. Onun bacısı Tatyana hər bir insanın özünü ifadə haqqı olduğunu deyib. 
Doğurdan da niyə də olmasın? Ən azından Ukraynada beş Ayfon nəslinin təməli qoyulub. Doğrudur nə vaxtsa onların arasında kimin daha çox ayfonçu olduğunu sübut etmək uğrunda müharibə də başlaya bilər. 
U.A.
www.oxu.az
"

"Ən çox internetdən istifadə edən ölkəİnternetdən istifadə indiki qədər aktiv olmayıb. Şəbəkəyə qoşulmaların sayının artması internetə müxtəlif üsullarla daxilolma ilə izah edilir.
Gələcəkdə bu göstərici “Əşyalar interneti”nə qoşulan qurğuların sayəsində daha da artacaq. Bu gün ən çox smartfonlar üzərindən internetə daxil olunur. 
“Zenith” resursunun statistikasına əsasən, 2012-ci ildə internetdən istifadənin 40%-i mobil qurğuların payına düşüb və 2016-cı ilə bu göstərici 68%-dək artıb.
Oxu.Az-ın məlumatına görə, “ICTnews” Elektron Xəbər Xidməti “4pda.ru” saytına istinadən yazır ki, analitiklərin proqnozuna görə, 2017-ci ilə internet trafikin 75%-i mobil qurğuların payına düşəcək. 
Beləliklə, internetə 4 qoşulmadan 3-ü yığcam qurğulardan həyata keçiriləcək. 2018-ci ildə bu göstərici 79%-dək artacaq və 2012-ci il üzrə məlumatları iki dəfə üstələyəcək.
Analitiklər, həmçinin regiondan asılı olaraq internetin populyarlığını təhlil ediblər. Ən çox internet istifadəçisi İspaniyada (85%) qeydə alınıb. 
Reytinqə, həmçinin Honkonq (79%), Çin (76%), ABŞ (74%) daxil edilib. 
“Zenith” resursunun proqnozuna görə, 2018-ci ildə Honkonq (89%) birinci, Çin (87%) ikinci, İspaniya (86%) isə üçüncü pillədə qərarlaşacaq.
U.A.
www.oxu.az
"

"Mobil nömrənizin kimə aid olduğunu yoxlamağın yolu – VİDEOÖz sənədinizlə başqası, dost-tanış və uzaq qohumlar üçün alınan nömrələr çox təhlükəlidir.
Oxu.Az xəbər verir ki, hüquq-mühafizə orqanlarının əməkdaşları və satıcıların özləri də xəbərdarlıq edir ki, sabah həmin nömrə istifadəçisinin qanunazidd hərəkəti, kibercinayəti sizin üçün əməlli-başlı başağrısına çevrilə bilər. 
Daha ətraflı “ATV xəbər”in hazırladığı videomaterialda tanış olmaq olar:

U.A.
www.oxu.az
"

"“YouTube”a video yükləyənlər üçün YENİLİKEnd Screens adlı yeni funksiya videonun sonuncu 5-20 saniyəsinə mobile-friendly iikonlarını əlavə etməyə imkan verəcək.
Oxu.Az Technote.az saytına istinadən xəbər verir ki, həmin ikonlar isə istifadəçini müəllifin digər videolarına, kanalına və ya tərəfdaşın videolarına yönəldəcək.
Həmçinin reklam məqsədli müəyyən mənbələrin linklərini də əlavə etmək imkanı olacaq. Daha əvvəllər videolara linklər əlavə etmək üçün müəlliflər Annotations adlı tətbiqdən istifadə edirdilər. Artıq buna ehtiyac yoxdur. “Buna artıq ehtiyac yoxdur. Belə ki, yeni End Screens-ləri yaratmaq həm çox asandır, həmdə onların köməkliyi ilə müəlliflər mobil və web versiyalarda daha çox baxış sayı yığa biləcəklər” – deyə bildirilib.
Özündə sayca 4 element daşıya biləcək ikonu videonun son 5-20 saniyəsi ərzində istənilən yerdə yerləşdirmək olacaq. Oxu ikona yaxınlaşdıran zaman o genişlənərək daxilində olan linklər barəsində daha ətraflı məlumatları əks etdirəcək.
"

"Tanışlıq mesajlarına aldanmayın –TƏHLÜKƏ“65-25” nömrəsindən çoxlarına tanışlıq mesajları gəlir. Bu mesajların göndərildiyi istifadəçilər arasında yetkinlik yaşına çatmayanlar da var. Ona görə risk və fəsadları böyükdür.
“65-25”-dən tanışlıq məzmunlu mesajlar bir çoxlarının telefonuna gəlir. Bu mesajların mobil operatorlara aidiyyəti olmasa da, müəyyən insanlar operatorlardan qısa mesaj nömrələri satın alaraq anonim tanışlıq xidməti göstərirlər.
Özü də iz itirmək üçün tez-tez nömrə dəyişdirirlər. Məsələn, bir müddət əvvəl belə mesajlar “96-00”-dan gəlirdisə, indi “65-25” nömrəsindən gəlməyə başlayıb.
Mütəxəssislərə görə, onların bu işdə müxtəlif maraqları ola bilər: 
“Balansdan pul oğurlamaq və ya şirnikləşdirici təkliflərlə insanların inamından sui-istifadə etmək. Bununla belə, ailələrin qeyri-sağlam münasibətlər əsasında qurulmasında, qızların qoşulub qaçmalarında və hətta boşanmalarda bu səpkili mesajların böyük rolu var”.
Anonim tanışlıq məqsədli mesajlar təsadüfi abunəçilərə göndərildiyindən uşaqlar və yeniyetmələr də bu tora düşə bilərlər. Bunu sübuta yetirmək üçün deyilən nömrəyə zəng etdik.
Telefonda özünü 27 yaşlı şəxs kimi təqdim edən oğlanın 16 yaşlı bir qızla tanış olmaq istəyi və hətta dərhal görüş təklif etməsi bir yana, onun psixoloji problemli biri olub-olmadığı da sual altındadır. 
Elə görüşə gedən qızın sonrakı taleyi kim. Mütəxəssislər bu mesajların ağır sosial fəsadları ilə bağlı xəbərdarlıq edirlər.
Oxu.Az “Xezerxeber”-ə istinadən mövzu ilə bağlı videomaterialı təqdim edir:

U.A.
www.oxu.az
"

"“Amazon”un sahibi bir saata 3 milyard dollar itirdiABŞ-ın “Amazon” pərakəndə internet satışı şirkətinin III rübdəki mənfəəti analitiklərin proqnozlarını doğrultmadığına görə, şirkətin səhmləri xəbərdən dərhal sonra ilk bir saatda 6% dəyərdən düşüb. 
Oxu.Az-ın məlumatına görə, bu barədə “Report” “RBK”-a istinadən xəbər verir.
Nəticədə şirkətin qurucusu və baş icraçı direktoru olan Cef Bezosun (Jeff Bezos) şəxsi sərvəti 3,2 milyard dollar və ya 4,5% azalaraq 67,5 milyard dollara enib.
Analitiklər səhmbaşına “Amazon”dan 0,78 sent xalis mənfəət gözlədikləri halda, şirkət 0,52 sent qazandığını açıqlayıb.
Bu səbəbdən “NASDAQ” texnologiya şirkətlərinin tədavül etdiyi fond birjasında şirkətin səhmlərinin qiyməti 5,7% azalaraq 772 dollara enib. 
C.Bezos 1997-ci ildə “Amazon” şirkətinin səhmlərini ilk dəfə fond birjasında yerləşdirib və o zamandan indiyədək şirkətin səhmləri 54000% bahalaşıb. “Forbes” jurnalının oktyabr sayında verilən məlumata görə, C.Bezos ABŞ-ın ikinci ən zəngin iş adamıdır.
U.A.
www.oxu.az
"

"“Twitter” “Vine” platformasını bağlayır“Twitter” şirkəti qısa videolar servisi “Vine”ı bağlayacağını elan edib.
Oxu.Az “Technote.az”-a istinadən xəbər verir ki, servisin komanda heyətinin “Medium”dakı bloqundakı verdiyi məlumata əsasən, yaxın bir neçə ay ərzində mobil tətbiq tamamilə söndürüləcək. 
“Vine”ın komanda heyətinin açıqlamasına görə, hazırda servisin tətbiq, veb-saytını və servisdə olan videoları heç bir təhlükə gözləmir. 
“İstifadəçilər əvvəlki kimi servisə daxil olub, öz qiymətli videolarını yükləyə bilərlər. İstifadəçilərin videoları izləyə bilmələri üçün “Vine”ın veb-saytı, hələ ki onlayn şəkildə qalacaq. Servisin tamamilə bağlanmasından əvvəl isə komanda istifadəçilərə qabaqcadan xəbər verəcək”.
Qeyd edək ki, “Twitter”, “Vine” servisini 2013-cü ildə işə salmışdı.
U.A.
www.oxu.az
"

"“Apple” yeni “MacBook Pro”ların satışına başladı – VİDEO + FOTOŞirkət yeni noutbuklarının təqdimantını həyata keçirib.ABŞ-ın “Apple” korporasiyası dünən Kupertino şəhərindəki baş ofisində yeni “MacBook Pro” noutbukunu təqdim edib.
Oxu.Az Milli.Az-a istinadən xəbər verir ki, klaviaturanın yuxarı hissəsində əlavə ekranı olan yeni “MacBook Pro”da “Touch Bar” panelini bir sıra funksional klavişlər əvəzləyir. Bu klavişlərdə sistem barədə informasiya və ya müxtəlif proqramlar təmsil olunur.
Bundan başqa, panelin sağ hissəsində “Apple Pay” vasitəsilə alış-veriş etməyə imkan verən “TouchİD” barmaq izi skaneri var.
Retina displeyin parlaqlılığı 67% artırılıb. “MacBook Pro”nun daha güclü versiyası 4 nüvəli “Intel Core i7” prosessoru, 4 qiqabayt yaddaşlı “AMD Radeon Pro” diskret videokartı ilə təchiz olunub.

13 düymlü dispeyli versiyada “Intel Core i5” və i7 prosessorları, habelə “Intel Iris” qrafik çipi var. Noutbukda “USB Type-C” tipli 4 port və 3,5 millimetrlik qulaqcıq yeri var. Yeni “MacBook Pro” noutbuku 13 və 15 düymlük displeylərlə, boz “polad” və qara rəngdə istehsal ediləcək.
Noutbuklar əvvəlki versiyalarla müqayisədə xeyli yüngülləşib. Belə ki, 13 düymlük versiyanın qalınlığı 14,9 millimetr, çəkisi 1,3 kq; 15 düymlük versiyanın qalınlığı 15,5 millimetr, çəkisi 1,8 kiloqramdır.
Bundan başqa, “sadə” “MacBook Pro” da təqdim olunub. Bir sıra funksional klavişləri olan bu noutbuk 13 və 15 dyümlük displeyli variantlara malikdir. Yeni “MakBook Pro” noutbuklarının satışları dünən başlanıb.


































U.A.
www.oxu.az
"

"Gürcüstanın daha iki kanalı “Azerspace-1” peykində yayıma başlayıbCənubi Qafqazın yeganə peyk operatoru olan “Azərkosmos” ASC Gürcüstanın daha iki kanalı – “Palitra” TV və “Trialeti” TV kanallarının kommersiya yayımına dair müqavilə imzalayıb.
“Azərkosmos” ASC-dən Oxu.Az-a verilən məlumata görə, müqaviləyə əsasən, kanal 2016-cı ilin oktyabr ayından etibarən “Azerspace-1” peyki üzərindən 11095/H/27500 tezliyi ilə yayımlanır.
Adıçəkilən kanallar vasitəsilə gürcü dilində ictimai, siyasi, iqtisadi, idman, musiqi, yumor və mədəniyyət verilişləri nümayiş olunur. Peyk operatoru, həmçinin Türkiyənin “Damar” FM radio kanalı ilə müqavilə imzalayıb.
Müqaviləyə əsasən, musiqi və informasiya proqramlarının səsləndirildiyi radio kanalı “Azerspace-1” peyki üzərindən 2016-cı ilin oktyabr ayından etibarən 11027/H/7500 tezliyi ilə yayımlanmaqdadır.
U.A.
www.oxu.az
"

"“Twitter” kütləvi ixtisara hazırlaşır“Twitter” rəhbərliyi kütləvi ixtisara hazırlaşır.
Oxu.Az lent.az-a istinadən xəbər verir ki, bu barədə “Bloomberg” öz mənbələrinə istinadən xəbər yayıb.
Şirkət öz əməkdaşlarının 8%-ni - 300-ə yaxın işçini ixtisara salmaq niyyətindədir. Bu rəqəm dəyişə də bilər. İxtisarın bu həftə elan olunacağı gözlənilir.  
Belə kütləvi ixtisar sonuncu dəfə 1 il öncə, şirkətin rəhbəri vəzifəsinə onun yaradıcısı Cek Dorsi gəldikdən sonra həyata keçirilib.
Qeyd edək ki, “Twitter” bir neçə şirkətlə satış barədə müzakirələr aparırdı. Bu sırada “Google”, “Disney”, “SalesForce” kimi şirkətlərin adları çəkilirdi.
Lakin onların hamısı şirkəti almaq fikrindən vaz keçib. “Twitter”in bazar dəyəri 14 milyard dollar həcmində qiymətləndirilir.
U.A.
www.oxu.az
"

"“Apple”dən növbəti inqilab: “iPhone 8” şüşə örtüklə dizayn olunacaq“Apple” gələn il 3 fərqli ekran ölçüsünə sahib “iPhone 8” modeli tanıdacaq.
Oxu.Az Technote.az-a istinadən xəbər verir ki, “Apple” hələ yeni “iPhone 7” modelini tanıtmağa başlarkən Tayvanda yerləşən “Nikkei” adlı veb-sayt önümüzdəki il nümayiş olunacaq “iPhone 8” modelləri ilə əlaqədar ciddi iddialar ortaya qoyub.
İddia olunur ki, yeni modellər 4,7 və 5,5 inçlik ekran ölçüləri öz ənənələrinə sadiq qalacaq. Bundan əlavə, başqa bir 5 inçlik model də tanıdılacaq. 4,7 və 5 inçlik modellərdə LCD ekranın yer alacağı haqda məlumat verən sayt, 5,5 inçlik modelin OLED ekrana sahib olacağını açıqlayıb.
Veb-sayt yazır ki, “iPhone 8” modelləri bütünlüklə şüşə örtük ilə dizayn olunacaq. Bu texnologiya Çin mərkəzli “Lens Texnology və Biel Crystal Manufactory” tərəfindən həyata keçiriləcək.
“iPhone 8” modelinin tanıtımına 10 aydan çox vaxt qalmasına baxmayaraq, “Apple”in yeni modeli haqda xəbərlər gəlməkdədir. Digər tərəfdən bu modellər haqda məlumatların yayılması şirkətin yeni cihazlarına marağın çox olduğunu sübut edir. 
“iPhone” həvəskarları isə “Apple”in yeni cihazlarının həm dizayn, həm də proqram təminatı baxımından istifadəçiləri sevindirəcəyinə ümid edir. 
U.A.
www.oxu.az
"

"Beynəlxalq Kosmik Stansiyadan edilən canlı yayım saxta çıxdı – FOTO + VİDEOBir neçə gündür ki, Facebook-da Beynəlxalq Kosmik Stansiyadan (BKS) paylaşılan və 3 saat davam edən canlı yayım milyonlarla layk alıb və paylaşılıb. 
Oxu.Az Technote.az-a istinadən xəbər verir ki, amma çox keçməyib ki, günün ən çox paylaşılan xəbərlərindən olan bu canlı yayımın saxta olduğu üzə çıxıb.
Gün ərzində LiveUSA, INTERESTINATE və UNILAD kimi məşhur “Facebook” səhifələrində milyonlarla layk və paylaşım alan video bəzi istifadəçilərdə şübhə yaradıb.
Daha sonra NASA-nın rəsmi saytında və FB səhifəsində heç bir canlı yayım xəbərinin olmaması isə bu şübhələrin əsaslı olduğunu göstərib.
ABŞ-ın böyük xəbər portalı “Mashable” NASA ilə əlaqəyə keçib və onlara bu gün BKS-dən heç bir canlı yayımın baş tutmadığı bildirilib. 
Sonrakı saatlarda isə canlı yayımın əslində 2013-cü ildə rus kosmonavtları tərəfindən çəkilən video olduğu üzə çıxıb.
FB-da paylaşılan canlı yayım:

Əsl video (2013)


U.A.
www.oxu.az
"

"“Facebook” videoları üçün yeni funksiya tətbiq olunacaq“Facebook” şirkətinin istehsal şöbəsinin rəhbəri Kris Koks “WSJDLive” konfransında sosial şəbəkə üçün yeni unikal filtri təqdim edib. 
Oxu.Az xəbər verir ki, İKT.lent.az-ın “vladtime.ru” saytına istinadən məlumatına görə, filtrin köməyi ilə istifadəçilər videonu əsl sənət əsərinə çevirə biləcəklər.
“Facebook” əməkdaşı bu günlərdə ABŞ-ın Kaliforniya ştatının Laquna-Biç şəhərində keçirilmiş “WSJDLive” konfransında filtrin fəaliyyətini tədbir iştirakçılarına əyani nümayiş etdirib. Real vaxt rejimində K.Koks videoya çəkdiyi tədbir iştirakçılarını gözəl bir təsvirə çevirib.
“Facebook” mütəxəssisi bildirib ki, yaxın vaxtlarda yeni funksiya ilə “Facebook live videos” xidmətinin bütün istifadəçiləri istifadə edə biləcəklər. Ancaq o, yeniliyin tətbiq olunacağı tarixi açıqlamayıb.
K.Koks qeyd edib ki, şirkət mütəmadi olaraq müştərilər üçün faydalı və maraqlı olacaq yeni proqramların tərtibatı ilə məşğuldur.
U.A.
www.oxu.az
"

"“Microsoft”dan Azərbaycanda yay vaxtına keçidin ləğvi ilə bağlı açıqlama“Windows” istifadəçiləri problemlə üzləşməyəcəklər.“Microsoft” korporasiyası bu il oktyabr ayının sonuncu bazar günü Azərbaycanda olan lisenziyalaşdırılmış “Windows” istifadəçilərinin kompüter sistemlərində yay vaxtına keçidin ləğv olunması ilə bağlı uyğunsuzluğun olmayacağını elan edir. 
Məlum olduğu kimi, Azərbaycan hər ilin mart və oktyabr aylarının sonuncu həftəsinin bazar günü müvafiq olaraq yay və qış vaxtlarına keçirdi.
Azərbaycan Nazirlər Kabinetinin 17 mart 2016-cı il tarixli 131 saylı qərarına əsasən, carı ilin 27 mart tarixində ölkə ərazisində yay vaxtına keçid ləğv olunub.
Bu qərar müvafiq keçidə bir neçə gün qalmış elan edildiyi üçün kompüter sistemlərində vaxtla bağlı uyğunsuzluqlar əmələ gəlmişdi. 
Lakin 2016-cı ilin mayın 10-da “Microsoft” korporasiyası tərəfindən Azərbaycan ərazisində xüsusi ”Windows” əməliyyat sistemlərində vaxtın hesablanması və saat qurşağının müəyyənləşdirilməsi funksiyalarının tənzimlənməsi üçün məcmu yenilənmənin (“Windows Update”) istifadəyə verilməsi sayəsində lisensiyalaşdırılmış “Windows” istifadəçilərinin kompüter sistemlərində vaxtla bağlı heç bir uyğunsuzluq qeydə alınmayıb. 
Pirat və ya lisenziyasız əməliyyat sistemi istifadə edənlər, eləcə də “Windows” yeniləmələri xidmətini söndürmüş istifadəçilər vaxtla bağlı uyğunsuzluqla üzləşəcəklər. 
Belə ki, qeyd edilən əməliyyat sistemlərində yay vaxtına keçid və ya ləğvi adəti üzrə baş verəcək ki, bu da həmin sistemlərdə saatların səhv göstərməsi ilə nəticələnəcək.
“Microsoft” korporasiyası Azərbaycan ərazisində xüsusi “Windows” əməliyyat sistemlərində vaxtın hesablanması və saat qurşağının müəyyənləşdirilməsi funksiyalarının tənzimlənməsi üçün məcmu yenilənməni  (“Windows Update”) istifadəyə verib. Yenilənmədən “Windows”un bütün lisenziyalaşdırılmış versiyalarından ölkə ərazisində istifadə edənlər mayın 10-dan etibarən yararlana bilərlər.
Bu təlimatdan istifadə etməklə həmin yeniləməni quraşdırmaq, beləliklə də yay/qış vaxtına keçidlə bağlı uyğunsuzluğu müvafiq qərara əsasən, tamamilə həll etmək mümkündür.
Yay/qış vaxtına keçidi ləğv edən yenilənmənin quraşdırılması üçün təlimatı diqqətinizə çatdırırıq: 
https://www.facebook.com/MS.Azerbaijan/posts/1084888808246129.
U.A.
www.oxu.az
"

"Bakının bu ərazilərində pulsuz “Wi-Fi” olacaq Rabitə və Yüksək Texnologiyalar Nazirliyinin “Bakı Telefon Rabitəsi” İstehsalat Birliyi “İctimai Wi-Fi” layihəsinin icrasına başlayıb.
Oxu.Az xəbər verir ki, Teleqraf.com-un məlumatına görə, bu barədə nazirliyin 9 ayın yekunlarına həsr olunmuş kollegiya iclasında Rabitə və yüksək texnologiyalar nazirinin müavini Əli Abdullayev deyib.
Onun sözlərinə görə, ilkin mərhələdə internet şəbəkəsinə pulsuz çıxış Bakının Fəvvarələr meydanı və Dənizkənarı Milli Parkda mümkün olacaq.
Simsiz internet İçərişəhər qoruğu və Dövlər Bayrağı Meydanının ərazilərini də əhatə edəcək.
U.A.
www.oxu.az
"

"“WhatsApp” videozəng xidmətini işə saldı “WhatsApp” uzun müddətdir gözlənilən videozəng dəstəyini işə salıb. Tətbiqin “Android” platformasındakı beta versiyası ilə artıq videogörüşmələri edə bilərsiniz.
Oxu.Az technote.az-a istinadən xəbər verir ki, “Android” üçün “WhatsApp” tətbiqinin beta versiyasına uzun müddətdir gözlənilən videozəng xüsusiyyəti, nəhayət ki gəldi. 
“WhatsApp” üzərindən eyni ilə “Skype”, “Facetime”da olduğu kimi, videokonfrans edə bilməyinizə şərait yaradan yeni xüsusiyyətlə artıq internet üzərindən videozənglər edə biləcəksiniz.
Əgər videozənglə əlaqə saxlamaq istədiyiniz şəxsdə “WhatsApp”ın ən son versiyası yüklü deyilsə, həmin şəxsə yenilənmə etməsi barədə bildiriş gedir.
“WhatsApp” video dəstəyi hansı versiyadadır?
Tətbiqin 2.16.318 versiyası ilə birlikdə istifadəyə verilən videozəng xüsusiyyəti hazırda olduqca qərarlı bir şəkildə işləyir. Bir milyarddan artıq istifadəçisi olan “WhatsApp” bu yeni funksiya ilə “Google”un Duo kimi digər mesajlaşma tətbiqlərinə rəqib olur. 
Son vaxtlarda yenilənmələr ilə fasiləsiz olaraq inkişaf etməyə cəhd edən “WhatsApp” keçdiyimiz günlərdə “Snapchat” oxşarı xüsusiyyətləri də istifadəçilərinə təqdim etmişdi.
Əgər “WhatsApp” videozəng xüsusiyyətini indi yoxlamaq istəyirsinizsə, bu linkdən beta versiyanı yükləyərək elə indi istifadə etməyə başlaya bilərsiniz.
http://www.apkmirror.com/apk/whatsapp-inc/whatsapp/whatsapp-2-16-318-release/whatsapp-messenger-2-16-318-android-apk-download/
U.A.
www.oxu.az
"

"“Messenger” üçün çoxdan gözlənilən yenilik“Facebook” şirkəti “Windows 10” üçün olan “Messenger”ə çoxdan gözlənilən yenilənməni təqdim edib.
Oxu.Az technote.az-a istinadən xəbər verir ki, artıq “Windows 10” istifadəçiləri “Messenger” vasitəsilə audio və videozənglər edə biləcəklər. 
Sözügedən funksiya çoxdan “iOS” və “Android” platformalarında mövcuddur. Lakin indi bütün “Windows 10” dəstəkli cihazlar üçün də aktiv olub.
Zəng etmək üçün onlayn olan lazımi şəxsin kamera və ya mikrofon ikonlarına klikləməlisiniz. 
Zənglər internet üzərindən olduğu üçün keyfiyyət baxımından yüksəksürətli internetin olması vacibdir. Şirkətin verdiyi məlumata əsasən, onlar yenilənməni təzə təqdim etdikləri üçün bir çoxları, hələ ki, bu funksiyadan yararlana bilməyəcəklər. 
Lakin yaxın müddət ərzində sözügedən funksiya hamı üçün aktiv olacaq. Bundan əlavə, şirkət həm də “Windows Phone” üçün də “Messenger” yenilənməsini təqdim edib. Bu yenilənmədə də videozənglər aktivdir.
U.A.
www.oxu.az
"

"“Android” telefonlar üçün çox təhlükəli virus yaradılıbHər telefonda yer alan fiziki bir hissəyə proqram təminatı ilə müdaxilə etməklə telefonun idarəsinin tamamilə ələ keçirilməsinə yarayan yeni bir kiber-hücum təsbit edildi.
Oxu.Az technote.az-a istinadla xəbər verir ki, kiber təhlükəsizlik üçün dünya üzrə bir çox insan dayanmadan işləyir. Buna qarşılıq ən az təhlükəsizlik işçiləri qədər hackerlərdə işləyirlər. Artıq rəqəmsal mühitdə haradasa əlçatmaz hala gələn telefonlarımız, yeni bir təhlükə ilə qarşı-qarşıyadır.
Bu yeni təhdid, digər bütün hücumların əksinə sistem təminatını deyil, təchizatı hədəfləyir. DRAMMER adı verilən hücum üsulu indiyə qədər kompüterlərdə istifadə edilirdi, ancaq Amsterdam Vrije Universiteti VuSEC Lab tədqiqatçıları eyni üsulun ağıllı telefonlarda da istifadə edildiyini təsbit etdi.
Hücumu qısaca izah etsək, istifadəçi tərəfindən yüklənən zərərsiz bir tətbiqin içinə inteqrasiya edilmiş olan hücum məlumatları, telefonda nə etdiyiniz ya da istifadə edib etmədiyiniz fərq etmədən RAM qurğunuzda müəyyən bir tranzistoru daima tətikləyərək bir yerdə yan tranzistorlara elektrik axını göndərir və o tranzistora da müdaxilə edə bilir.
Beləcə, qartopu təsiri ilə kifayət qədər yaddaşa müdaxilə etmək icazəsi alan virus, bundan sonra telefonda root icazəsi əldə edir və bütün telefonunuzu idarə edə bilir. Fayllarınızı və şifrələrinizin hamısını riskə atan bu hücum, 5 saniyə ilə 10 dəqiqə arasında davam edir.
Qıraqdan baxan birinin fərqinə varması imkansız olan bu hücumu 27 telefon üzərində sınaqdan keçirən tədqiqatçılar, 18 telefonun idarəsini ələ keçirə bildilər.
iOS telefonlarda yoxlanmamış ancaq nəzəri baxımdan onlarda da işə yaraması mümkün olan bu hücum texnikası, yenilənmələr ilə düzəldilə biləcək bir problem deyil. Yeni nəsil telefonlarda təchizat istehsalçılarının buna diqqət edərək lazımi tədbirləri alacaqlarını ümid edirik.
VuSEC – sınamaq üçün DRAMMER-i açıq qaynaq kodlu bir Github layihəsi kimi paylaşıb. Maraqlanan Developerler bu linkdən DRAMMER ilə tanış ola və telefonlarını sınaqdan keçirə bilərlər.
A.S.
www.oxu.az
"

"“Facebook”da yeni funksiya: Videolar televizora ötürüləcək“Facebook” sosial şəbəkəsinin yeni funksiyası videonu televizora translyasiya etməyə imkan verəcək. 
Yeni xidmətdən istifadə üçün “Chromecast” və ya “Apple TV” televizor qurğuları tələb olunur.
Oxu.Az xəbər verir ki, “ICTnews” Elektron Xəbər Xidməti “DNI24” resursuna istinadən yazır ki, bu yaxınlaradək sosial şəbəkədən videonu televizor ekranına ötürmək yalnız “Apple” smartfonu və ya “Apple TV” və “Chromecast” qurğularının brauzerləri vasitəsilə mümkün idi.
Yaxın gələcəkdə bu imkanı “Android” mobil əməliyyat sisteminin idarəetməsi ilə işləyən qurğular da qazanacaq. Bu, eyni anda “Facebook”da xoşagələn videoya və xəbərlər lentinə baxmağa şərait yaradacaq.
Yeni xidmətin anonsu 2 ay əvvəl edilib. Oktyabrda sosial şəbəkə mütəxəssisləri xidməti nümayiş etdirərək onun yaxın vaxtlarda yeni funksiyalarla təchiz ediləcəyini bildiriblər.
U.A.
www.oxu.az
"

"Eyni soyadlı insanların yaşadığı dünya ölkələrini göstərən sayt yaradıldıSizinlə eyni soyadı daşıyan insanların harada olduqları haqda heç fikirləşmisiniz?
Oxu.Az technote.az saytına istinadən xəbər verir ki, “Forebears” adlı veb-saytında 11 milyon soyad öz əksini tapıb.
2012-ci ildə fəaliyyətə başlayan layihə qəzetlərdə keçən soyadların, soyad köklərinin qeyd olunduğu veb-saytlarının və bəzi pullu mənbələrin məlumatlarını alır. Saytda, həmçinin hansı soyadın hansı ölkədə çoxluq təşkil etdiyi, soyadın ölkədə nə qədər insan tərəfindən istifadə olunduğunu, soyadların anlamlarını və oxunuşlarını tapmaq mümkündür.
Bundan əlavə, müharibə qeydləri, cənazə yerlərini, əhali qeydləri və s. məlumatlarının olduğu veb-saytlarına istiqamətləndirən linklər də mövcuddur.
Soyadların “Wikipediya”sı olaraq, bilinən bu saytın əsas məqsədi dağınıq halda olan soyad məlumatlarını bir yerdə toplamaqdır. Təbii ki, əgər siz daha çox məlumat axtarırsınızsa, bu sayt bir qədər yetərsiz olacaq.
Dünyanın dörd bir yanında toplanan soydaşlarınızı tanımaq istəsənizsə, buradan baxa bilərsiniz.
A.M.
www.oxu.az
"

"“Ağıllı saatlar” bazarında satış lideri olan top beş şirkət“Apple Watch”un satışları xeyli azalıb.“Apple Watch”-un satışları III rübdə 71,6% azalıb. Bu “Apple”nın “ağıllı saatlar” bazarında lider mövqeyini əldən buraxmağına təsir göstərməyib. 
Oxu.Az xəbər verir ki, bu barədə Fins.az xarici mətbuata istinadən xəbər verir. 
2016-cı ilin III rübün nəticəsində “Apple Watch”un payı 41,3% və buna satışların azalması da mane olmayıb. “International Data Corporation” (IDC) tədqiqat şirkətinin baş analitiki Djiteşa Urbanin dediyinə görə, satışların azalmasına, hətta yeni nəsil “Apple Watch Series 2” “ağıllı saatlar”ının satışa çıxarılması da kömək olmadı. 
“Aydın olur ki, “ağıllı saatlar” hal-hazırda hər kəs üçün olmayan bir məhsuldur”. 
Ümumiyyətlə, “ağıllı saatlar” bazarı III rübdə keçən ilin analoji müddəti ilə müqayisədə ikiqat azalıb (51,6%). Ən çox satışların azalması “Lenovo”da (73,3%), və “Pebble”da (54,1%) müşahidə olunub. Bununla birgə “Garmin” “ağıllı saatlar”ının satışları III rübdə 324,2% artıb və bu şirkətin dünya bazarının 1/5 tutmağa imkan yaradıb.
Lakin satılan ədəd sayına görə “Garmin” “Apple”dan iki dəfə geridədir – 1,1 mln. “Apple Watch” 600 minə qarşı. “Garmin”dən savayı bazarın top - 5 liderlərindən III rübdə satışların azalmasında “Samsung” yaxasını qurtara bilib. Satılan 400 min saatla Koreya şirkəti dünya “ağıllı saatlar” bazarında üçüncü yeri tutub.
U.A.
www.oxu.az
"

"Smartfonların 86%-də “Skype”ın dəstəyi dayandırılacaq“Microsoft” korporasiyası “Windows Phone” əməliyyat sistemi ilə işləyən smartfonlar üçün “Skype” kommunikasiya proqramının dəstəyini dayandırıb.
Sözügedən proqramı artıq “Windows mağazası”ndan yükləmək mümkün olmayacaq.
Oxu.Az xəbər verir ki, “ICTnews” Elektron Xəbər Xidməti “vesti.ru” saytına istinadən yazır ki, “Skype” proqramının “Windows Phone 8.1” sistemi üçün köhnə versiyasının dəstəyi bir neçə ay ərzində dayandırılacaq.
Yalnız “Windows 10 Mobile Anniversary Update” (1607 quraşdırma) versiyası üçün “Skype” proqramı dəstəklənəcək və inkişaf etdiriləcək.
İndi “Windows” smartfonlarının təxminən 14%-i “Windows 10 Mobile” sistemi ilə işləyir.
U.A.
www.oxu.az
"

"“Avirtel”dən “Apple” sevərlərə daha bir xoş xəbər — “AvirStore” mağazası açıldıAmerika telekommunikasiya şirkətinin filiali olan “Avirtel” keyfiyyətli xidmət prinsipini əsas tutaraq Azəraycan müştərilərinə İKT xidmətləri göstərməkdədir. Şirkət bu prinsipə sadiq qalaraq, yeni layihəyə imza atdi. Belə ki, “Avirtel” şirkəti “Apple” satış və servis mərkəzi olan “AvirStore” mağazasını “Apple” sevərlərin ixtiyarina verdi.
“AvirStore” “Apple” məhsullarının satışı ilə yanaşı, genişçeşidli xidmətlər təklif edir. “Apple” məhsullarının satışı və dəstəyi üzrə ixtisaslaşmış peşəkar mütəxəssislər müştərilərə mükəmməl xidmət göstərmək üçün daim hazırdırlar.
“Avirtel” artıq 16 ildir ki, yerli bazarda peşəkar İKT xidmətləri göstərir.
Xidmət çeşidlərinə, yüksək sürətli İnternet, İPTV, “Toll Free”, Zəng mərkəzlərinin qurulması, İKT məsləhətçilik və outsourcing xidmətləri və s. daxildir. Şirkət Amerikanın bir sıra nüfuzlu brendlərinin Azərbaycan üzrə rəsmi tərəfdaşıdır.
Bunu açılış mərasiminin fəxri qonağı – Amerika Birləşmiş Ştatların ölkəmizdəki səfiri Robert Sekuta öz çıxışında xüsusi olaraq vurğulamışdır.
Mərasimin fəxri qonağı olan cənab Sekuta şirkətin prezidenti cənab İsmayıl Şabani ilə birgə “Apple Premium Reseller” standartına uyğun dizayn olunmuş mağazanın açılış lentini kəsərək məhsul və xidmətlər ilə yaxından tanış olmuş və “AvirStore”a gələcək işlərində uğurlar arzu etmişdir.
Cənab Sekuta həmçinin “Avirtel”in bir Amerika şirkəti olaraq Azərbaycanla Amerika işgüzar münasibətlərinin formalaşmasında oynadığı əhəmiyyətli rola görə şirkət rəhbərliyinə təşəkkürünü bildirdi.
“AvirtStore” Apple sevərlərə, almazdan əvvəl sınaqdan keçirtmək üçün “iPhone”, “iPad”, “Mac”, “Apple watch” məhsullarını və geniş aksessuar çeşidlərini təklif edir. Mağazada müştərilərin məhsuldan maksimum yararlanması üçün ödənişsiz məsləhət verən yüksək təcrübəli mütəxəssislər çalışır. Yeni mağazada müştərilər ödənişsiz Wi-Fi xidməti, habelə “Genius Bar”da yerində ödənişsiz dəstək və məsləhətlər ala biləcəklər.
""AvirStore”da təcrübəli satış personalı “Apple” şirkətinin “iPhone 7” və “7 Plus”da daxil olmaqla ən son məhsulları haqqında müştəriləri məlumatlandırırlar. Eyni zamanda mağazada müştərilər bütün məhsulları sınaqdan keçirtmək fürsəti əldə edirlər.
Qeyd edək ki, “AvirStore”un peşəkar “Apple” mütəxəssisləri satışdan sonrakı dəstək və servis çərçivəsində yaranan bütün növ problemləri qısa zaman ərzində zəmanətlə həll etməyə kömək edəcəkdir.
“AvirStore” istəyə uyğun satış və dəstək xidmətləri təklif edir.
Biznes üçün “Apple”
Təhsil üçün “Apple”
VİP və eksklüzuv “Apple” məhsulları
Yenilənmiş “Apple” məhsulları
“Avirtel” mağazanın açılışı çərçivəsində “applemarket.az” adlı yeni layihəyə də start verildi. Bu layihənin məqsədi “Apple” markasının azərbaycanlı sevənləri üçün sevimli markaları haqqında ən son məlumatları bu sahədə ixtisaslaşmış onlayn resurs vasitəsilə öz doğma dillərində əldə etmək, habelə “Apple” biliciləri ilə fikir mübadiləsi apararaq onları maraqlandıran suallara cavab tapmaqlarına yardımçı olacaq mərkəzləşmiş bir platforma qurmaqdır.
iCihazlardan daha effektiv istifadə məqsədilə applemarket.az veb-səhifəsində və eyni adlı “Facebook” hesabında “AvirStore” mütəxəssisləri Azərbaycan dilində maraqlı və faydalı məlumatlar paylaşırlar. Bunlarla yanaşı applemarket.az veb-səhifəsində “Apple” cihazlarının alqı-satqı və ya mübadiləsini həyata keçirə bilərsiniz.
Burada köhnə iCihazınızı ən münasib şərtlərlə sataraq, xəyalınızdaki yeni iCihaza daha tez qovuşa bilərsiniz.
Bu sahədə ixtisaslaşmlş peşəkar mütəxəssislər cihazı ən qısa zamanda qiymətləndirərək onu lazımı müştəri kateqoriyasına yönləndirəcəklər.
Hər gun səhər 10-dan axsam 8-e qeder Məmməd Araz 50c ünvanında fəaliyyət göstərən “AvirStore” mükəmməl xidmət və məkan yerləşməsinə görə azərbaycanlı “Apple” sevərlərin və qonaqların diqqətini cəlb edəcəkdir.
Daha ətraflı məlumat üçün 24/7 fəaliyyət göstərən 176 (ext 262) qaynar xətti və ya info@avirstore.az əlaqə saxlaya bilərsiniz.















































E.Ə.
www.oxu.az
"

"Azərbaycanda telefonla internetə daxil olanların balansı oğurlanır – VİDEOBunun qarşısını hər hansı tətbiq vasitəsi ilə almaq mümkün deyil.Son dövrlər mobil telefon istifadəçilərinin balansından hara getdiyi məlum olmayan pullar çıxılır. Həm də bu, tez-tez baş verir. Xüsusən də mobil telefon istifadəçiləri internetdən istifadə edən zaman avtomotik olaraq müxtəlif saytlar açılır ki, bu zaman istifadəçi saytı bağlasa belə, onun balansı azalmağa başlayır. Müştərilər heç bir xidmətdən istifadə etmək istəməsələr belə, onların nömrələri hər hansı xidmətə yazılır, gündəlik və ya saatlıq olaraq onların balansından müəyyən məbləğ çıxılır. Son zamanlar bu tez-tez müşahidə edilir.
Oxu.Az Xəzər TV-yə istinadən xəbər verir ki, informasiya-kommunikasiya texnologiyaları üzrə mütəxəssislər bildirir ki, müştərinin balansından icazəsi olmadan hər hansı məbləğin çıxılması və onun istəmədiyi halda hər hansı sistemə qoşulması operatorların nəzarətində olan haldır. Bunun qarşısını hər hansı tətbiq vasitəsi ilə almaq isə mümkün deyil. Hüquqşünaslar da bu halın qanunazidd olduğunu bildirir.
Bu halla qarşılaşanlar isə dəymiş ziyanın ödənilməsi və bunu edənlərin cəzalandırılması üçün bu barədə dövlət qrumlarına məlumat verməlidirlər.

A.M.
www.oxu.az
"

"Ən təhlükəsiz messencerlərin siyahısı açıqlandıBeynəlxalq hüquq müdafiə təşkilatı “Amnesty İnternetional” istifadəçilərə aid məlumatların qorunması baxımından ən təhlükəsiz messencerlərin reytinqini tərtib edib.
Oxu.Az lent.az-a istinadən xəbər verir ki, reytinq siyahısında 11 şirkət və onlara məxsus 16 populyar messencerin adı var. 
Təşkilat reytinqə mümkün qədər müxtəlif ölkələrin messencer xidmətlərini daxil etməyə üstünlük verib. Belə ki, məsələn, “WhatsApp” dünyada çox populyar olduğu halda, Çində kiçik auditoriyaya malikdir. Bu ölkədə “Tencent” telekom operatorunun “WeChat” messenceri populyardır.
Reytinqə “Facebook Messenger” və “WhatsApp” (bu messencer də “Facebook”a məxsusdur) başçılıq edir. Bu xidmətlər 100 mümkün baldan 73 bal toplayıb. “Amnesty İnternational” ilk növbədə, xidmətlərdə şifrələmə məsələsinə diqqət yetirib. 16 messencerdən yalnız altısında “end-to-end” avtomatik şifrələmə var. Bunlar “WhatsApp”, “iMessage”, “FaceTime”, “Duo”, “Line” и “Viber”dir.
Reytinqdə 2-ci və 3-cü yerləri “iMessage”, “FaceTime” və “Telegram” bölüşdürür. Lakin reytinq müəllifləri “Telegram”da “end-to-end” şifrələmə qurulmadığını bildiriblər.
Siyahıda Çinin QQ və “WeChat” xidmətləri sonuncu olub. Bu xidmətlər istifadəçilərə təhlükələr barədə xəbərdarlıq etmir və fikir azadlığına dəstək vermirlər. Onlarda “end-to-end” şifrələmə yoxdur. “Blackberry Messenger”, “Hangouts”, “Skype” və “Snapchat” da aşağı qiymət alıblar. Onlarda da şifrələmə yoxdur.
Reytinq tərtib edilərkən hakimiyyət orqanlarının istifadəçilərin məlumatlarını əldə etmək üçün sorğularına xidmətlərin reaksiyası da nəzərə alınıb. Bu meyar üzrə “Facebook Messenger”, “WhatsApp”, “Snapchat”, “Skype”, “Kakao Talk” (Cənubi Koreya) və “Google”un messencerləri yüksək bal alıb. 1,5 milyard istifadəçiyə malik QQ və “WeChat” isə bu sahədə də autsayderdir.
E.Ə.
www.oxu.az
"

"“WhatsApp”dan yenilikDünyanın ən populyar messencer proqramı “WhatsApp” dünəndən dəyişib. 
Oxu.Az “Hürriyet”ə istinadla bildirir ki, yenilik “iOS” platformalı telefonlar üçün nəzərdə tutulub. 
Yeniliyə əsasən, artıq “iPhone” modellərində də şəkil və videonun üzərində yazı yazıb, göndərmək mümkün olacaq.
N.O.
www.oxu.az
"

"Ukraynada 6 qəpiyə “iPhone 7” satılırUkraynada yerləşən bir mağaza maraqlı bir yeniliyə imza atıb. Şirkət bu yaxınlarda satışa çıxarılacaq “iPhone 7” üçün yeni kompaniyaya start verib.
Oxu.Az technote.az saytına istinadən xəbər verir ki, kompaniyanın devizi də çox maraqlıdır: “1 Qrivnaya (təxminən 6 qəpik) “iPhone 7” sahibi olmaq istəyirsən?”
Ukraynanın məşhur pərakəndə şirkəti Adını Sim, familyasını Phone olaraq dəyişən və bu dəyişikliyi təstiq edən rəsmi sənədlərlə şirkətə müraciət edən şəxsin kompaniyada iştirak edəcəyini bildirib. Şirkət tələbi yerinə yetirən ilk 5 şəxsin “iPhone 7” ilə mükafatlandırılacağını bildirib.
Ukrayna qanunlarına görə 16 yaşını tamamlayanlar ad və soyadlarını dəyişmə haqqına sahibdirlər. Ad və soyadı dəyişmək üçün isə sizə ortalama 120 Qrivna (təqribən 7manat) lazımdır. Ad və soyad dəyişmək istəyənlər bunun üçün əlavə 3-6 ay gözləməlidirlər.
“Yığışın gedək Ukraynaya “iPhone 7” almağa deyirsinizsə”, bildirək ki, bu kompaniyada xarici vətəndaşların iştirak edib-edə bilməyəcəkləri haqda məlumatımız yoxdur. Yəni getmədən əvvəl dəqiqləşdirmək məsləhətdir.
A.M.
www.oxu.az
"

"Rusiya Patriarxı daha bir sosial şəbəkəyə qatıldıMoskva və Bütün Rusiyanın Patriarxı Kirillin mətbuat xidməti “Telegram” messencerində kanal açıb.
Oxu.Az –ın məlumatına görə, İKT.lent.az Gazeta.ru-ya istinadən xəbər verir ki, bu barədə qurumun rəsmi saytında informasiya verilib.

 

Abunəçilər burada (telegram.me/patriarch_press) Patriarx Kirillin həyatı və fəaliyyəti barədə məlumat ala biləcəklər.

 

Qeyd edək ki, Moskva və Bütün Rusiyanın Patriarxı “Vkontakte”, “Facebook” və “Twitter” sosial şəbəkələrində də profilə malikdir.
U.A.
www.oxu.az
"

"“iPhone 7” Türkiyədə də satışa çıxarıldı –  QİYMƏTLƏRGecədən etibarən uzun növbələr yaranıb. “iPhone 7” qonşu Rusiyadan sonra Türkiyədə də gecə saat 00:00-dan etibarən satışa çıxarılıb. 
Oxu.Az webtekno.com-a istinadən xəbər verir ki, ötən həftələrdə mobil telefonu yalnız “Apple”-in rəsmi internet saytından və onlayn saytlardan sifariş olaraq almaq mümkün idisə, artıq dünən gecədən isə “iPhone 7”-lər satış rəflərində də yerini almağa başlayıb. 
Türkiyədə satışa çıxarılan “iPhone 7”-lərin qiymətləri isə aşağıdakı kimi olub:
32 GB iPhone 7              3.249 TL  (1680 man)
128 GB iPhone 7            3.649 TL  (1886 man)
256 GB iPhone 7            4.049 TL  (2093 man)
32 GB iPhone 7 Plus      3.799 TL  (1964 man)
128 GB iPhone 7 Plus    4.199 TL (2171 man)
256 GB iPhone 7 Plus    4.599 TL (2378 man)
Nəşr yazır ki, dünən gecədən etibarən Türkiyənin bəzi şəhərlərində də telefonu almaq və görmək istəyənlər olub və bununla da növbələr yaranıb. 








U.A.
www.oxu.az
"

"“Samsung Galaxy Note 7”-lər məhv ediləcək“Samsung” şirkəti “Galaxy Note 7” smartfonlarını bərpa və ya emal etməyəcək.
Oxu.Az xəbər verir ki, İKT.lent.az-ın “Motherboard” portalına istinadən verdiyi məlumata görə, qüsurlu smartfonlar tam məhv ediləcək.
“Samsung”dan bildiriblər ki, şirkətin cihazların təhlükəsiz utilizasiyası imkanları var. Lakin ekspertlər bildirirlər ki, “Galaxy Note 7”-lərin məhvi ətraf mühitə ziyan vura bilər.
Xatırladaq ki, “Samsung”un bu ilin avqustunda satışa çıxardığı “Galaxy Note 7” smartfonlarında tezliklə çox ciddi problem aşkarlanıb. Smartfonlar öz-özünə qızmağa, alışmağa və partlamağa başlayıb.
Şirkət sentyabrın 2-də bütün satılmış smartfonların dəyişdirilmək üçün geri çağırıldığını elan edib. Lakin texniki problemi aradan qaldırmaq mümkün olmayıb. Oktyabrın 11-də şirkət “Note 7”-lərin istehsalını dayandırdığını açıqlayıb.
U.A.
www.oxu.az
"

"Rusiyada bir ildə bank hesablarından oğurlanan pullar açıqlandıBu il Rusiyada hakerlər bank hesablarından 348,6 milyon rubl (5 milyon 542 min 740 dollar) oğurlayıblar.
Oxu.Az xəbər verir ki, İKT.lent.az-ın “vistanews.ru” saytına istinadən məlumatına görə, bu barədə informasiya təhlükəsizliyi ilə məşğul olan “Group-İB” şirkətinin hesabatında deyilir.
Bu rəqəmi 2014-cü illə müqayisə etsək, qarət olunan vəsaitin həcmi 471% artıb. Hakerlər gündəlik olaraq 350 “Android” istifadəçilərinin cihazlarına hücumlar təşkil edirlər.
“Troyan” proqramlar cihazlara virusa yoluxmuş saytlar, saxta mobil əlavələr vasitəsilə asanlıqla keçirlər. Sındırılmış sayta daxil olduqdan sonra virus görünmədən virusa yoluxmuş əlavəni yükləyir. Bundan sonra çox güman ki, smartfon sahibinin pulları qarətçinin hesabına köçürülür.
Şirkətdə hesab edirlər ki, gələcəkdə hakerlər üç dəfə çox zərərverici əlavələr yaymağa başlayacaqlar. Virus hücumundan yayınmaq üçün istifadəçi öz cihazında təhlükəsizlik tədbirlərini gücləndirməlidir.
U.A.
www.oxu.az
"

"“Apple”də qalmaqal: 4 əməkdaş işdən çıxarıldıAvstraliyanın Brisben şəhərindəki mağazaların birində “Apple” şirkətinin əməkdaşları müştərilərin telefonlarından şəxsi şəkillərini oğurlayıblar. 
Oxu.Az xəbər verir ki, İKT.lent.az-ın “The Courier Mail” nəşrinə istinadən məlumatına görə, onlar həmçinin gizli alıcıların və qadın həmkarlarının şəkillərini çəkiblər. 
Nəşrin məlumatına görə, bu şəkillər sonradan Kainslend şəhərindəki digər mağazaların əməkdaşlarına çəkilən qadınların fiquralarının qiymətləndirilməsi üçün göndərilib.
İddia edilir ki, yaranmış qalmaqal səbəbindən kişi cinsindən olan 4 əməkdaş işdən çıxarılıb və vəziyyətin yumşaldılması üçün kadrlar üzrə xarici mütəxəssis cəlb olunub.
“Apple”dən isə bildiriblər ki, hazırda araşdırma aparılır və mağazanın bir neçə əməkdaşı əldə olunan məlumatlara əsasən, işdən azad olunub. “The Guardian” yazır ki, şirkət ziyan görənlər arasında müştərilərin olduğu barədə məlumatları inkar edir.
U.A.
www.oxu.az
"

"Ən sürətli internetə sahib olan ölkələr“Akamai” rabitə operatoru tərəfindən keçirilmiş tədqiqatın nəticələri bəlli olub.Tədqiqat interneti ən sürətli olan ölkəni müəyyənləşdirmək məqsədi ilə keçirilib.
Oxu.Az-ın məlumatına görə, “ICTnews” Elektron Xəbər Xidməti “gazeta.ru” saytına istinadən yazır ki, Norveç Avropada internetin sürəti üzrə birinciliyi ələ keçirib. 
Belə ki, Norveçdə 2015-ci illə müqayisədə internetin orta sürəti 55% yüksəlib. Eyni zamanda Norveç dünya reytinqində 20,1 Mbit/san internet sürəti göstəricisi ilə yalnız Cənubi Koreyadan (27 Mbit/san) geridə qalır.
19,5 Mbit/san göstəriciyə malik Honkonq internetin sürəti üzrə dünya reytinqində üçüncü pillədə qərarlaşıb. Avropada internetin sürəti üzrə əvvəlki lider İsveç isə 18,8 Mbit/san göstərici ilə dördüncü olub.
U.A.
www.oxu.az
"

"“Google”dan daha bir maraqlı tətbiq – VİDEO“Google”ın mobil cihazlar üçün yeni təqdim etdiyi tətbiq, yəqin ki, tez bir zamanda hər kəsin telefonunda yer alacaqmış kimi təəssürat yaradır. Yeni tətbiq olduqca maraqlı və eyni zamanda bir o qədər qəribədir. 
Oxu.Az Technote-a istinadən xəbər verir ki, tətbiq “Sprayscape” adında bir VR kamera sistemidir.
Belə ki, bu VR kamera digərlərindən fərqli olaraq şüurlu şəkildə qüsurlu görüntü ortaya çıxarması üçün nəzərdə tutulub. 
Tətbiqin maraqlı tərəfi gözlənilən kimi 360 dərəcə fotogörüntü yaratmır, sadəcə, ekrana toxunduğunuzda əldə etdiyiniz görüntüləri bir araya gətirərək 360 dərəcəli bir görüntü ortaya çıxarır.
“Sprayscape” mobil cihazınızla uyğunluq təşkil etməyə bilər, ancaq istəsəniz şansınızı sınayın və tətbiqi buradan yükləyərək istifadə edin.

U.A.
www.oxu.az
"

"“Twitter”i kim xilas edəcək?Həftənin əvvəlindən “Twitter”in səhmləri 15% azalıb.
Oxu.Az xəbər verir ki, şirkətin səhmləri “Google” da daxil olmaqla bir çox şirkətlərin “Twitter”ə yeni təkliflə çıxış edəcəyinə dair xəbərlər ilə bahalaşıb. Amma bu dəfə isə həmin şirkətlərin “Twitter”ə olan marağının azalması səbəbi ilə şirkətin səhmləri ucuzlaşır.
Daha öncə şirkətin səhmlərini almağı iddia edən “Google”, “Salesforce.com”, “Walt Disney” “Twitter” təklif verməkdən imtina edib. 
Sentyabrda şirkət satış işləri ilə əlaqədar “Goldman Sachs”la razılığa gəlmişdi. Ancaq son geri çəkilmə xəbərlərindən sonra bu razılığın nə ilə nəticələnəcəyi maraq doğurur. “Marketwatch”un xəbərinə görə, şirkətin üzərindəki “qara buludlar”ı yox edə biləcək “Wall Street” kimi bir investor şirkət ola bilər.
Bronte Capitaldan Con Hemptona görə, bu ad məşhur investor Karl Aykan ola bilər. “Twitter”in maliyyə motivasiyası olan bir alıcıya ehtiyac duyduqlarını deyən analitik, strateji alıcıların şirkət ilə razılığa soyuq yanaşmasının təbii bir hal olduğunu deyib.
“Xərclərin yarım milyard dollar azaldılması lazımdır. Bu da insanları işdən çıxarmaq və lazım olan zamanda pislik etməyi labüd edir” - deyən Hempton şirkətin belə bir “Wall Street” investoruna ehtiyac duyduqlarını xatırladıb. 
O, həmçinin şirkətin mövcud bazar dəyərinin azalmasının investorlar üçün uyğun bir fürsət olduqlarını da qeyd edib.
U.A.
www.oxu.az
"

"“Skype”da yeni funksiya2015-ci ilin payızından “Skype” proqramında əlçatan olan danışığın sinxron səsli tərcümə xidməti bu gündən rus dilini də dəstəkləyir. Bu funksiya rus dilində danışan istifadəçilərə ingilis, ispan, Çin, italyan, fransız, Braziliya portuqalı, alman və ya ərəb dillərini bilmədən bu dillərin daşıyıcıları ilə ünsiyyət saxlamağa imkan verir.
Oxu.Az AZƏRTAC-a istinadən xəbər verir ki, sinxron tərcüməçi xidmətindən yararlanmaq üçün istifadəçi əvvəlcə həmsöhbətini seçməli, dialoq pəncərəsini açmalı və qlobus şəklində olan “Skype Translator” nişanını tapmalıdır.
“Skype Translator” nişanının üzərinə sıxmaqla başlanğıc ayar kimi deaktiv edilmiş sinxron tərcüməçi funksiyasını aktivləşdirməli, cari istifadəçi və həmsöhbət üçün müvafiq dilləri seçməklə adi rejimdə ünsiyyətə başlamaq olar. Deyilmiş ifadələrin tərcüməsi azacıq ləngimə ilə səsləndirilir, həmçinin subtitrlər göstərilir.
“Skype Translator” funksiyası neyroşəbəkələr əsasında işləyən kompyuter təlimi texnologiyasına əsaslanır. Bu o deməkdir ki, xidmət istifadə edildikcə təkmilləşir və daha çox insan istifadə etdikcə tərcümənin keyfiyyəti də bir o qədər ürəkaçan olur.
“Microsoft” korporasiyasının nümayəndəsi bildirib ki, yeni funksiya digər ölkələrdə yaşayan dost, qohum və həmkarlarla sərbəst ünsiyyət saxlamaq üçün lazım ola bilər, həmçinin təhsil və işgüzar danışıqlar üçün yeni imkanlar açacaq.
U.A.
www.oxu.az
"

"“iPhone 7” sahibinin əlində partladıÇində “iPhone 7” telefonunun partlaması halı qeydə alınıb.
Oxu.Az “Qafqazinfo”ya istiandən xəbər verir ki, bu barədə “Gizmochina” məlumat yayıb.
İstifadəçi cihazın video çəkən zaman əlində partladığını bildirib. O, şüşənin əlini və üzünü yaraladığını qeyd edib.
Artıq baş vermiş hadisə ilə bağlı “Apple” şirkəti araşdırmaya başlayıb.
Qeyd edək ki, bu artıq “iPhone 7” telefonunun partlaması ilə bağlı ikinci haldır.



S.B.
www.oxu.az
"

"“Samsung”dan xəbərdarlıq: “Note 7”-ləri söndürün“Samsung Electronics” bütün müştərilərinə müraciət edərək “Galaxy Note 7” smartfonlarını söndürməyə çağırıb.
Oxu.Az xəbər verir ki, İKT.lent.az-ın “Reuters”ə istinadən verdiyi məlumata görə, “Samsung” dünya üzrə bütün tərəfdaşlarını “Galaxy Note 7”-lərin satışını və dəyişdirilməsini dayandırmağı xahiş edib.
ABŞ-da bu smartfonları əldə etmiş bütün alıcılara telefonu söndürmək və bir daha istifadə etməmək tövsiyə olunub. ABŞ-ın istehlakçıların hüquqlarını müdafiə üzrə komissiyası bu qərarın düzgün olduğunu bildirib.
Qeyd edək ki, “Samsung” oktyabrın 10-da “Galaxy Note 7” smartfonlarının istehsalını müvəqqəti dayandırıb. Bu qərar yeni smartfonun Çin vətəndaşının əlində partlamasından sonra qəbul edilib.
U.A.
www.oxu.az
"

"İnternet üzərindən yemək sifariş etməyin beş üstün cəhəti Hər keçən gün dünyada yemək sifarişi servisləri məşhurlaşır. Söhbət hazırda pizza və suşu sifarişlərindən deyil, internet vasitəsilə sifarişi mümkün olan adi qida məhsullarından gedir.
Bazardan və ya supermarketlərdən məhsulları almağa öyrəşmiş insan üçün bu servislər israfçılıq kimi görünə bilər.
Bununla yanaşı bu servislərdən istifadə edərək kassa önündəki uzun növbələrdən və külli miqdarda səbətlərdən qurtulmuş insanlar onlayn qida məhsulu sifarişi servisləri haqqında müsbət düşünürlər. Beləliklə, sizlərə qida məhsullarının internet üzərindən sifariş etməyin 5 üstün cəhətini təqdim edirik:
- Zaman dəyərli resursdur
Biz zamanın dəyərli resurs olduğunu düşünməyə öyrəşmişik. Lakin çox zaman bu düşüncəni ciddiyə almırıq. Təbii ki, hər bir insan öz zamanını necə keçirdəcəyinə özü qərar verir. Beləliklə, supermarketdə keçirilmiş yarım saat vaxt böyük bir itki kimi görünmür.
Lakin siz mütəmadi olaraq supermarketdən alış-veriş edirsinizsə, həftəlik olaraq supermarketdə çox zaman keçirdirsiniz. Həftədə bir neçə saat ayda 8 saat edir. Başqa sözlə desək, hər ay siz supermarketlərdə bütün bir iş gününü itirirsiniz. Bu isə artıq böyük bir itki kimi görünür. Elə deyilmi?
- Qənaət və alış-verişə nəzarət
İnternet üzərindən yemək sifariş verən şəxs servisə onun göstərdiyi xidmətə görə müəyyən dərəcədə pul ödəməlidir. Məhz buna görə bir çoxları düşünür ki, ən yaxşısı reallıqda edilmiş alış-verişdir. Lakin supermarketdə sizin daha az xərcləmə zəmanətiniz də yoxdur. 
Tədqiqatlar sübut edir ki, ac alıcı tox alıcıdan daha çox vəsait xərcləyir. Bu isə o deməkdir ki, işdən sonra supermarketə baş çəkmiş şəxs ona əslində lazım olmayan məhsulları almaqda böyük riskə girir. İnternetdə isə bu cür səhvləri etmək çətindir. Hansısa saytda sağlam qida sifariş verən zaman siz sağlam qida ilə təmin olunursunuz. Qalan heç bir məhsul isə öz çəkici görünüşü və qoxusu ilə sizi cəlb etmir.
- Sağlamlıq üçün xeyir
Çantaların və ya zənbillərin daşınması çox zaman insanların sağlamlıqlarına mənfi təsir göstərir. Bəli, siz özünüz də bilirsiniz ki, əlinizdə ağır yük olan zaman ani hərəkətlər nəticəsində beldə və oynaqlarda müxtəlif problemlər yarana bilər. Əgər ağırlıq qaldırma sizin güclü xüsusiyyətlərinizdən biri deyilsə, onda internet üzərindən yemək və ya qida məhsulu sifarişi sizin sağlamlığınızı təmənnasız olaraq qoruyacaq.
- Sürətli və əlçatan
Bir çox servislər, çatdırılmanı 1-2 saat ərzində yerinə yetirirlər. İlk baxışdan bu göstərici heç də sürətli görünməyə bilər. Lakin siz işdə və ya nəqliyyatda olan zaman məhsulları öncə sifariş etsəniz onda evə gəldiyinizdan qısa bir müddət sonra həmin məhsullar sizə çatdırılacaq. Nəticədə sifariş üçün sizdən tələb olunan sadəcə internetə çıxışı olan smartfonun olmasıdır.
- Sakitlik və dinclik
Sıra növbəsi bəlkə də müasir cəmiyyətdə ən iyrənc bir xüsusiyyətlərdən biridir. Burda söhbət heç itirilmiş zamandan belə getmir. Sıra növbəsində gözləyən zaman digər insanlar tərəfindən itələnmək, darıxmaq və ya arxadakı insanın tənəffüsü böyük şəhər sakinlərinin yaşadıqları kəskin psixoloji işgəncədir. 
İnternet üzərindən sifariş isə bütün bu problemlərdən azad olmağa imkan verir. Həmçinin onlayn servislər vasitəsilə sifariş, bizləri supermarketdə baş verən dəyişikliklərdən da azad edir.
Məsələn, bu gün siz hansısa məhsulu alırsınız, sabahısı gün isə həmin məhsulu almaq istəyən zaman görürsünüz ki, məhsulun satıldığı yer tamamilə dəyişilib. Bu zaman siz həmin məhsulu axtarmaq üçün bəlkə də bütün mağazanı gəzirsiniz. İnternet vasitəsilə edilən qida sifarişi stress və xaosla dolu həyatımızı bir az da olsun rahatlaşdırır.
Mənbə: Technote.az
U.A.
www.oxu.az
"

"“Galaxy Note 7”-nin istehsalı dayandırıldıSəbəb kimi məhsulun enerji yığdığı zaman partlaması və bununla da şikayətlərin artması göstərilib.Cənubi Koreyanın “Samsung” şirkəti “Galaxy Note 7” smartfonunun istehsalını dayandırıb. 
Oxu.Az Report-a istinadən xəbər verir ki, şirkət bu məlumatı nə təsdiqləyib, nə də təkzib edib.
Cənubi Koreyanın “Yonhap” agentliyinin məlumatına görə, istehsalın dondurulması ilə bağlı qərarı Cənubi Koreya, ABŞ və Çində istehsalçıların təhlükəsizliyi ilə məşğul olan agentliklər verib. 
Məhsulun istehsalının dayandırılması barədə məlumatın yayılması fonunda istehsalçılar yeni versiyanın təhlükəsiz olduğunu bildirsələr də, smartfon ABŞ-da təyyarədə yanıb. Təyyarədə telefonu yanan istifadəçi qeyd edib ki, köhnə şirkət tərəfindən geri çağırılan smartfonunu, yeni “təhlükəsiz” hesab edilənlə dəyişib.
Məhsulun enerji yığdığı zaman partlaması şikayətlərinin artması səbəbi ilə şirkət sentyabrın 2-dən “Galaxy Note 7”-nin satışının dayandırılması və geri çağırılması haqqında qərar qəbul edib. Smartfonun sosial şəbəkələrdə yanmış şəkilləri peyda olub.
Rəsmi olaraq bir çox ölkələr vətəndaşlarından “Galaxy Note 7”-dən təyyarə göyərtəsində istifadə etməməyi xahiş edib. 
ABŞ hökuməti vətəndaşlarına bu smartfonları söndürməyi və bir daha istifadə etməməyi məsləhət görüb. Smartfon qalmaqalı Koreya şirkətinin kapitallaşmasının aşağı düşməsinə səbəb olub.
Sentyabrın ortalarında “Samsung” yeni alınan smartfonların istifadə edilməsinə imkan verən proqram təminatının yenilənməsinin buraxıldığını elan edib. Eyni zamanda şirkət bildirib ki, smartfonların yeni modellərində yanmaya səbəb olan batareyalarla bağlı nasazlıq aradan qaldırılıb.
Ümumilikdə, “Samsung” daha əvvəl müxtəlif ölkələrə satılan 2,5 mln. ədəd məhsulu geri çağırıb. Telefonların geri çağırılma kampaniyasına start verildiyi gündən cəmi iki gün ərzində şirkət 22 mlrd. dollar ziyan edib.
Oktyabrın əvvəlində “Galaxy Note 7”-nin satışı Cənubi Koreyada bərpa edilib. Satışın ilk günündə (oktyabrın 1-də) “Samsung” 16 min ədəd smartfon satıb.
Qeyd edək ki, “Samsung” bu smartfonu ilk olaraq avqustda təqdim edib. O zaman smartfon “Android” bazasında ən yaxşı telefonlardan biri adlandırılıb. Bu smartfon “Apple” şirkətinin istehsal etdiyi “iPhone7”-nin əsas rəqibi olmalı idi.
U.A.
www.oxu.az
"

"Tarixin ən bahalı smartfonlarının top beşliyi – QİYMƏTLƏRMütəxəssislər tarixin ən bahalı 5 telefonunu müəyyən ediblər. 
Oxu.Az xəbər verir ki, İKT.lent.az-ın “vistanews.ru” saytına istinadən məlumatına görə, belə bir dəbdəbə bəşər tarixi boyunca görünməyib.

 

Siyahıya ancaq qiyməti 1 milyon dolları üstələyən modellər daxil edilib. Adi insanlar smartfondan rabitə vasitəsi, pleyer, fotoaparat, internetə daxil olmağın qısa yolu və kitab kimi istifadə edirlər. Onlar üçün smartfon gündəlik istifadə olunan əşyadır.
Ancaq xüsusi bir zümrə var ki, onlar üçün telefonun qiyməti və görünüşü sahibinin status və maddi vəziyyətinin göstəricisidir. Onların istifadə etdikləri cihazlar seriya ilə istehsal olunur və bahalı metallarla, daş-qaşlarla bəzədilir. Bu siyahıya isə ancaq qiyməti 1 milyon dollardan hiss olunacaq dərəcədə baha olan cihazlar düşüblər.
Birinci yeri dünyanın ən bahalı smartfonu kimi “iPhone 5 Diamond Rose Edition” tutur. Onun korpusu 500 almaz daşı ilə bəzədilib, “Ev” düyməsi isə səkkiz karatlıq çəhrayı almazla parıldayır. Bu telefonun qiyməti 8 milyon dollardan artıqdır.


 

İkinci cərgədə “iPhone 3GS Supreme” modeli qərarlaşıb. Onun korpusu 270 qram qızıldan və 136 ədəd parıldayan brilyantdan ibarətdir. Onun qiyməti 3,2 milyon dollardır.


 

Üçüncü yerdə 6,6 karat brilyantla bəzədilmiş “iPhone 3GS Kings Button” telefonu durur. Onun qiyməti 2,5 milyon dollardır.


 

Dördüncü yeri Rusiya istehsalı olan smartfon tutur. Smartfonu Avstraliyadan olan zərgərlər bəzəyib və bu cihazın son qiyməti 2 milyon dollar dəyərində qiymətləndirilir.


 

Beşinci yeri isə İsveçrənin “GoldVish Le Million” smartfonu tutur. Korpusu ağ qızıldan olan və brilyantlarla bəzədilmiş bu smartfonun qiyməti 1,2 milyon dollar qiymətləndirilir.

 
U.A.
www.oxu.az
"

"Mesajları oxuyub cavab vermək istəməyənlər üçün – ÜSULLARBəzən bizə göndərilən mesajlara ya cavab vermək istəmirik, ya da sadəcə cavab vermək üçün söz axtararkən qarşı tərəf sizin onun mesajını görüb cavablandırmadığınız üçün “sinir krizi” keçirir. 
Oxu.Az “Technote”a istinadən xəbər verir ki, təbii ki, bu da tərəflər arasında haqlı narazılığa səbəb olur.
Hər nə qədər sosial vasitələr işimizi asanlaşdırsa da, belə məsələlərə görə də bir çox hallarda problemimiz də az olmur. Bütün bu narahatlıqdan azad olmağın çox asan üsulu mövcuddur. Bu yazıda sizi bu problemdən azad edəcək “oxunmadı” xüsusiyyətini necə aktiv etmək haqda danışacam.
“Facebook Messenger”  

“Facebook”un oxundu bildirişini bağlamaq üçün müəyyən olunmuş bir seçim mövcud olmadığı üçün bir qədər qarmaşıq şeylər tətbiq etməyiniz lazımdır.
İlk olaraq kompüterdə “Chrome” istifadə edirsinizsə, burdakı plagini yüklədikdən sonra ünvan işarəsinin sağında çıxan simvola sağ klik edərək “Block the seen feature of the chat” seçimini işarətləməyiniz kifayətdir. Təəssüf ki, telefonda “Facebook Messenger” üçün bu xüsusiyyəti əngəlləmək mümkün deyil.
iOS Mesajlaşma

iOS üçün bu xüsusiyyəti aktiv hala gətirmək çox daha asandır. Tənzimləmələrdən Mesajlar menyusuna girərək ordakı “Oxundu bildirişini göndər” seçiminin işarətli olmadığından əmin olmağınız yetərlidir.
“WhatsApp”

“WhatsApp”da asanlıqla bu xüsusiyyəti bağlayıb mavi işarələrdən can qurtarmağınız olduqca asandır. Tətbiqi açıb sağ küncdəki üç nöqtəyə, ya da telefonunuzun Menyu seçiminə klik etdikdə Tətbiqlərə girib ordan Hesab, daha sonra Gizlilik seçərək qarşınıza çıxan seçimlərdə Oxundu bildirişlərinin işarətini qaldıraraq mavi işarətlənməni aradan qaldıra bilərsiniz.
Belə olan halda mesajları oxusanız belə, oxundu kimi görünməyəcək, amma bizim sizə məsləhətimiz qısaca da olsa, qarşı tərəfə hörmət əlaməti olaraq öz vəziyyətiniz haqda məlumat verməyinizdir.
U.A.
www.oxu.az
"

"2016-cı ildə “Android” üçün top-10 proqramMüasir dünyanı smartfonsuz təsəvvür etmək praktiki olaraq mümkün deyil. Onları xüsusi edən isə həyatımızı asanlaşdıran müxtəlif proqramlardır. 
Oxu.Az wiseanswers.ru-ya istinadən bu ayın ən yaxşı android-proqramını təqdm edir. 
1. CAMSCANNER

Mühüm sənədi təcili skaner etmək və kiməsə göndərmək lazım olduğu hallarda, istifadəsi çox sadə olan prqoram köməyinizə gələcək. Proqramın yardımı ilə skaner edə, PDF və JPEG formatında olan faylları yollaya bilərsiniz. 
2. HITAP INDIC KEYBOARD MİNİ

Bu proqram Hindistanda “ən ağıllı, məzəli, fərdi və sürətli klaviaturası olan proqramdır”. “FunnyTap Tech”in proqramını işdə yoxlamaq lazımdır. İngilis dilindən başqa o, demək olar ki, bütün əsas regional dilləri, məsələn hindi, benqali, maratxi, qucarati, tamil. Pencabi və bir çox digər dilləri təqdim edir. Siz bununla yanaşı, digər mövzuları da yükləyə bilərsiniz. 
3.  AC3 PLAYER (YENİ)

İstənilən formatda video və audionu dəstəkləyən proqram istəyirsiniz? İstənilən faylı tez və sürətli tempdə səsləndirən proqram axtarırsınız? Bir neçə formatda olan subtitri dəstəkləyən, mobil telefonunuzda olan bütün audio və video faylları avtomatik tapan proqram lazımdır? O zaman bu proqram sizin üçündür. Bundan başqa proqram “Lollipop”un yeni versiyası ilə gözəl işləyir. 
4. POCKET

Tələbkar oxuculara həsr edilib. “Pocket” internetdən məqalə və videoları saxlayır, daha sonra bu məqaələrə müstəqil şəkildə baxmaq olar. Bundan başqa, siz “Pocket”i öz oxuma tərzinizə uyğun ayarlaya, faylları elektron ünvanınızda, “Facebook”, “Twitter” və hətta “Flipboard”da saxlaya bilərsiniz. 
5. MetaTrader 4 

“Forex” bazarında adi planşet və hətta smartfon vasitəsilə də alqı-satqı həyata keçirmək mümkündür. İnanmasanız da “MetaTrader 4”-ün yükləmə sayı 5 milyonu keçib. Bu platforma, xüsusilə “Foreks”də alqı-satqı üçün yaradılıb. 
“MetaTrader 4”-ün sayəsində siz müxtəlif broker şirkətləri ilə çalışa bilərsiniz. Proqramdan istifadə edərək sövdələşmələr bağlaya və “Forex” bazarının təhlilini apara bilərsiniz. Bunun üçün “MetaTrader 4”-də müxtəlif indikatorlar və qrafik obyektlər var. 
6. DUOLINGO

Xarici dil öyrənməyə neçə dəfə cəhd etmisiniz? Neçə dəfə həqiqətən öyrənməyə başlamısınız? Bu proqram yeni dili asanlıqla və rahatlıqla öyrənməyə imkan verəcək. Duolingo ingilis, ispan, fransız, alman, italyan, portuqal, holland, irland, danimarka, isveç, rus, ukrayna, esperanto, polyak və türk dilini öyrənmək imkanı verir. Sözsüz ki, sınamağa dəyər!
7. AVAST MOBILE SECURITY & ANTIVIRUS

Antivirus smartfonlarımız üçün əsas proqramlardan biri olub və Avast – onlardan ən yaxşısıdır. Proqram sizə öz telefonunuzu zərərli proqram, virus, cəsus PT (proqram təminatı), arzuolunmaz fişinqdən və digər zərərli fayllardan qorumağa yardım edəcək. Bu versiyada yeni nə var? Əvvəllər yalnız abunəçilərin çıxışı olduğu bəzi funksiyalara, indi bütün istifadəçilərin də pulsuz çıxışı var. 
8. CAMERA360

Biz hamımız yeni nə isə arzu edirik və bu proqram bizə nə isə təklif edə bilər. “Camera360” fotoları redaktə və təsvirlərə müxtəlif effektlər verə bilər. Bu proqramda həmçinin simaların tanınması (Smart Facial Recognition) funksiyası və 100-dən çox müxtəlif filtrlər var.
9. OPERA MAX 

Proqram telefonun kontentinə nəzarət təqdim edir. Proqram elə çalışır ki, bütün olan məlumat, məsələn fotolar, video, media və bir çox digər materiallar keyfiyyətini itirmədən kiçilmiş vəziyyətdə saxlanılır. “Opera Max” proqramı kontenti idarə edilməsi üçün “must-have”dır. 
10. SNOWBALL 

“Facebook”da ismarıclara, elektron ünvana gələn məktublara cavab verin, “WhatsApp”a dostunuza yazın. Nə qədər çox iş görsəniz, bir o qədər çox proqram tələb olunur, sıravi istifadəçilər deyir. Bu, kökündən yanlışdır! Əslində yalnız bir porqram, onlarla proqramı açmadan onlarla iş görməyə imkan yaradır. “Snowball” proqramı ilə bir dənə də mühüm zəngi, ismarıcı və ya elektron məktubu cavabsız qoymayacaqsınız! 
11. LASTPASS

Əgər çoxsayda elektron ünvanınız və sosial şəbəkələrdə akkauntunuz varsa, əgər onların sayını və şifrələri yadınızdan çıxıbsa, o zaman ... (yeri gəlmişkən, siz “şifrəni xatırlat” düyməsindən nə qədər tez-tez istifadə edirsiniz?) “LastPass” şifrə meneceri sizin şifrə və şəxsi informasiyanızın təhlükəsizliyini təmin edir. Proqram avtomatik olaraq loginləri doldurur, yeni və təhlükəsiz şifrələri yaradır. Pis səslənmir...
www.oxu.az
"

"“WhatsApp”da çoxdan gözlənilən yenilik“WhatsApp”ın sonuncu versiyası ilə gələn yenilik çoxlarının ürəyincə olub.
Oxu.Az Milli.Az-a istinadən xəbər verir ki, yenilik “WhatsApp”a göndərilən səs faylları ilə bağlıdır. 
Belə ki, göndərilən musiqiləri dinləyərkən eyni anda smartfonda başqa əməliyyatlar etmək mümkündür.
Qeyd edək ki, əvvəllər “WhatsApp” tətbiqindən çıxış verilən zaman göndərilən səslərə qulaq asmaq olmurdu.








E.Ə.
www.oxu.az
"

"Ən çox istifadə olunan elektron xidmətlərin statistikası açıqlanıbRabitə və Yüksək Texnologiyalar Nazirliyi (RYTN) Məlumat Hesablama Mərkəzi ""Elektron Hökumət"" portalında təqdim olunan elektron xidmətlərdən istifadə üzrə növbəti statistikanı açıqlayıb.
Nazirlikdən Oxu.Az-a bildirilib ki, statistikaya əsasən, bu il yanvarın 1-dən oktyabrın 1-dək portalın təqdim etdiyi xidmətlərə müraciət sayı 13 milyon 562 min 257 olub. Bu müddət ərzində “Elektron Hökumət” portalı vasitəsilə bir neçə qurumun elektron xidmətlərinə daha çox müraciət olunub. Belə ki, Əmək və Əhalinin Sosial Müdafiəsi Nazirliyinin (ƏƏSMN) elektron xidmətlərinə 4 milyon 491 min 884, Tələbə Qəbulu üzrə Dövlət Komissiyasının (TQDK) 4 milyon 245 min 812, Rabitə və Yüksək Texnologiyalar Nazirliyinin 4 milyon 47 min 190, Dövlət Gömrük Komitəsinin 316 min 085, Daxili İşlər Nazirliyinin elektron xidmətlərinə isə 54 min 737 müraciət qeydə alınıb.
Müşahidələr göstərir ki, sosial yönümlü elektron xidmətlərə maraq daha çoxdur. Üç rüb ərzində ƏƏSMN-in “Əmək müqaviləsi bildirişlərinin qeydiyyata alınması və bu barədə işə götürənə məlumatın verilməsi” xidmətindən 1 milyon 408 min 190 dəfə istifadə edilib. Bu müddət ərzində qurumun ikinci ən çox istifadə olunan elektron xidməti isə ""Ünvanlı sosial yardımla bağlı müraciətin edilməsi” xidmətidir ki, bu xidmətdən 9 ay ərzində 1 milyon 203 min 524 dəfə istifadə edilib. Qeyd edək ki, bu xidmət cari ilin fevral ayının 22-də elektronlaşdırılaraq portala inteqrasiya edilib.
TQDK-nın 9 ay ərzində ən çox istifadə olunan “Namizədlərə, sınaq imtahanı iştirakçılarına imtahan nəticələri haqqında məlumatların internet və ya qısa mesaj (SMS) vasitəsilə verilməsi” xidmətindən 1 milyon 814 min 16 dəfə istifadə edilib.
RYTN-in təqdim etdiyi elektron xidmətlərdən “Mobil nömrə daşınması xidməti vasitəsilə digər şəbəkəyə daşınmış nömrələr barədə məlumatın verilməsi” xidmətinə 2 milyon 24 min 616 dəfə müraciət qeydə alınıb.
Qeyd edək ki, Mobil Nömrə Daşınması xidməti abunəçilərə mobil nömrələrini dəyişmədən istənilən digər mobil operator şəbəkəsinə qoşulmaq imkanı verir. Yəni, abonentlər öz mobil nömrəsinin prefiksini dəyişmədən operatorunu dəyişə bilir. Bu xidmətdən istifadə etməklə isə istifadəçi zəng edəcəyi nömrənin hansı şəbəkəyə daşınması ilə bağlı məlumat əldə edə bilir.
Portalda 12 elektron xidməti ilə təmsil olunan Dövlət Gömrük Komitəsinin “Fiziki şəxslər üçün sadələşdirilmiş bəyannamə” xidmətinə 23 min 889 dəfə müraciət edilib. Qeyd edək ki, “Elektron Gömrük Bəyannaməsi haqqında məlumatların əldə edilməsi” “Mənim idxal/ixrac əməliyyatlarım” adlı elektron xidmətlər də qurumun ən çox müraciət olunan xidmətlərindəndir.
Daxili İşlər Nazirliyinin təqdim etdiyi ""Yol hərəkəti qaydalarının pozuntusu ilə əlaqədar tətbiq edilən cərimələr və cərimə balları barədə məlumatlar” adlı xidmətinə isə 9 ay ərzində 27 min 473 dəfə müraciət edilib.
S.B.
www.oxu.az
"

"“Pokemon Go” gündəlik milyonlarla gəlir gətirirHər gün “Nintendo” şirkəti “Pokemon Go” əlavəsinin sayəsində 2 milyon dollar gəlir əldə edir. 
Oxu.Az-ın məlumatına görə, İKT.lent.az “runews24.ru” saytına istinadən yazır ki, statistika sutkada 700 min insanın mobil oyunu öz cihazına yüklədiyini göstərir.
Analitiklərin sözlərinə görə, bundan öncə “Nintendo” hər gün 16 milyon dollar gəlir əldə edib. Hazırda bu göstəricilər düşüb və bu, normaldır. 
“Pokemon Go” olduqca populyar oyun olub və onun ətrafında əsl ajiotaj müşahidə olunmaqdadır. Hazırda oyun stabil gəlir gətirir. Bundan başqa, şirkət yaranmış vəziyyətdən razıdır.
Statistika bu oyunun rəsmi təqdimatı olmayan ölkələri nəzərə almır. Çin, Cənubi Koreya və Rusiya barədə məlumatlar statistikaya daxil deyil. Ancaq “Nintendo” bu ölkələrdən də gəlir əldə edir.
U.A.
www.oxu.az
"

"“iPhone 7” sahibləri ciddi problemlərdən şikayətlənirYeni “iPhone 7” və “7 Plus” smartfonlarının sahibləri kütləvi olaraq eyni problemdən şikayət edirlər.
Oxu.Az xəbər verir ki, İKT.lent.az-ın “MacRumors” portalına istinadən məlumatına görə, onların smartfonları cihazın oğurlanmasını mühafizə etmək üçün istifadə olunan “Activation Lock” mexanizminə görə bloka düşür. 
Qarşılaşdıqları bu problemləri istifadəçilər sosial şəbəkədə də ictimailəşdirirlər. Onlar iddia edir ki, bu mexanizmdən istifadə etmək, sadəcə, mümkün deyil. Yeni cihazın sahiblərindən biri bildirib ki, onun “iPhone”u alındıqdan dərhal sonra “icloud.com” saytından “Apple ID” şifrəsini daxil etməyi tələb edib, sanki bu smartfondan kimsə istifadə edib. Şirkətin dəstək mərkəzindən bildiriblər ki, bu vəziyyətdə “iPhone 7” sahibinə ancaq telefonu dəyişmək qalır. 
Cihazda artıq kimsə qeydiyyatdan keçdiyindən, istifadəçilər onu öz adına uyğunlaşdıra bilmirlər. Söz düşmüşkən, analoji problem “iPhone” smartfonlarının daha əvvəlki “6s” və “6s Plus” modellərinə də aid olub. Bir il öncə aktivləşdirilən cihazların parametrləri sıfırlandıqda belə cihazlar işləmir.
Şirkət rəsmiləri bununla bağlı heç bir rəsmi şərh verməyiblər. Hələlik məlum olan odur ki, bütün zərərçəkənlər öz cihazlarını “Apple”in xidmət mərkəzinə apara bilərlər. Orada şirkət əməkdaşları alınmış modelin çeki olduğu halda, onların telefonlarını blokdan çıxaracaqlar.
Çətinliklərlə üzləşən bəzi istifadəçilər bildiriblər ki, “Apple” əməkdaşları yeni telefonları aktivləşdirməyə kömək ediblər. Digər alıcılar isə öz smartfonlarını yenisi ilə əvəz etməli olublar.
U.A.
www.oxu.az
"

"“Facebook”da yeni virus yayılıb – XƏBƏRDARLIQ“Facebook”da yayılmış yeni virus bir çoxlarını narahat etməyə başlayıb. Belə ki, bu virus vasitəsilə hakerlər həm sizin şəxsi məlumatlarınızı əldə edir, həm də sizin dostluğunuzdakı şəxslərə viruslu mesajlar göndərə bilirlər.
Oxu.Az “Technote.az”-a istinadən xəbər verir ki, siz bu virusu e-mail vasitəsilə və ya bildiriş şəklində ala bilərsiniz. İlk baxışda “Facebook” yenilənməsinə oxşayan məktub sizin şəxsi məlumatlarınızı ələ keçirmək üçün qurulmuş tələdir.
Belə ki, sizdən e-mail adresiniz və ya telefon nömrəniz, həmçinin şifrə və doğum tarixiniz haqda məlumatı daxil etməyiniz xahiş olunur. Bununla sizin şəxsi məlumatlarınızın daha təhlükəsiz hala gətirilməsi haqda məlumat verilir. Siz məlumatı daxil etdiyiniz halda hesabınız virusla yoluxacaq.
Mümkün qədər bilmədiyiniz mənbədən və ya şübhə yaradan mesajlardan uzaq durun və öz şəxsi məlumatlarınızı əmin olmadığınız qaynaqlarda paylaşmayın.
U.A.
www.oxu.az
"

"Türkiyə Azərbaycan üçün yeni peyklər istehsal etməyə hazırdır Türkiyə hazırda orbitdə olan “Azersky” və “Azerspace-1” kosmik aparatlarının istismar müddəti bitincə, Azərbaycan üçün aşağı orbitli və geostasionar peyklər istehsal etməyə hazırdır.
Oxu.Az Trend-ə istinadən xəbər verir ki, bu sözləri Türkiyənin nəqliyyat, gəmiçilik və kommunikasiya naziri Əhməd Arslan deyib.
Onun sözlərinə görə, Tükiyənin Aviasiya-Kosmik Sənayesi Dövlət Şirkətinin (TAI) tərkibində fəaliyyət göstərən Kosmik Sistemlərin Sınağı və İnteqrasiyası Mərkəzində (USET) müxtəlif tip peyklərin sınaq və yığımını həyata keçirmək mümkündür.
Nazir qeyd edib ki, bu mərkəzdə ilk milli peykin istehsalı üzrə işlər aparılır: 
“Bununla əlaqədar USET mütəxəssisləri Azərbaycan üçün Yerin zondlaşdırılması üçün rabitə peykləri və kosmik aparatların yığılmasını təmin edə bilərlər”.
O əlavə edib ki, Türkiyə perspektivdə özünün “Göktürk-2” aşağıorbitli peykinin resurslarını Azərbaycanın istifadəsinə verməyə hazırdır:
“Bununla yanaşı, Azərbaycan ərazisində Türkiyənin peyk geolokasiya sisteminin genişləndirilməsi və resurs mübadiləsi də mümkündür”.
Nazir “CanSat” mini peyklərinin layihələndirilməsi üzrə iki ölkə universitetləri arasında əməkdaşlığı təklif edir.
U.A.
www.oxu.az
"

"“Facebook”da silah və narkotik satılmasına başlanılıb“Facebook Marketplace” ticarət meydançasına narkotik vasitələr və odlu silah satışı ilə bağlı elanlar yerləşdirilib.
Oxu.Az İKT.lent.az-a istinadən xəbər verir ki, bu elanlara “Quartz” nəşri diqqət çəkib. 
Narkotiklər və müxtəlif tüfəng və tapançalardan başqa, “Facebook Marketplace”də ilan, kirpi və digər vəhşi heyvanların satılması ilə bağlı elanlar yerləşdirilib. Halbuki ticarət meydançasının qanunlarına görə, burada narkotik, silah, tütün, alkoqol və heyvan satmaq qəti qadağandır.
“Biz problemin həlli üzərində çalışırıq və sistemə diqqətlə nəzarət edəcəyik. Yalnız bu yolla nə qədər ki, çoxlu sayda insan “Facebook Marketplace”ə çıxış əldə etməyib, pozuntuların müəyyən edilməsi və aradan qaldırılmasını təmin etmək mümkündür”, - deyə “Facebook” şirkətinin məhsullar üzrə direktoru Meri Kyu bildirib.
Qeyd edək ki, “Facebook” bir qədər əvvəl “Marketplace” ticarət meydançasını istifadəçilərə təqdim edib.
U.A.
www.oxu.az
"

"“Twitter”in səhmləri ucuzlaşdı“Twitter” mikrobloqlar servisinin səhmlərinin qiyməti Nyu-York fond birjasında 9% ucuzlaşaraq bir səhm üçün 22,58 dollar olub.
Oxu.Az xəbər verir ki, bu barədə birjanın məlumatında bildirilib. 
“Twitter”in alınmasında “Salesforce”, “Microsoft” və “Verizon” şirkətləri maraqlı ola bilər. “Bloomberg”in qiymətləndirməsinə görə, sosial şəbəkənin dəyəri 16,7 milyard dollardan ibarət ola bilər.  
Daha öncə “Reuters” agentliyi, “Twitter” mikrobloqlar servisinin satışı haqqında danışıqların 2016-cı ilin oktyabrında başa çatacağı barədə məlumat yaymışdı. Sosial şəbəkənin rəhbərliyi potensial alıcılarına danışıqları, şirkətin üçüncü rüb üçün maliyyə hesabatını dərc etdikdən sonra oktyabrın 27-nə başa çatdırmağı planlaşdırdığını bildirib. 
N.O.

www.oxu.az
"

"“Elektron Qaimə və Faktura Sistemi” nəyi dəyişəcək?“Yaxın günlərdə tətbiq ediləcək olan “Elektron Qaimə və Faktura Sistemi” (EQFS) elektron ticarət şirkətlərinin üzünü güldürəcək. Belə ki, elektron ticarət vasitəsi ilə satılan xidmət və məhsullara qaimə və ya fakturanı istər e-mail, istərsə də digər elektron ötürmə vasitəsilə istehlakçıya göndərilə biləcək. Bu vaxta qədər ənənəvi qayda da istehlakçılara çatdırılan bu sənədlərin artıq fiziki sənəd şəklində göndərilməsinə zəruriyyət yaranmayacaq”.
Oxu.Az xəbər verir ki, bu sözləri Biznesin inkişafı üzrə mütəxəssis Nicat Manafov deyib. 
“Beynəlxalq təcrübədə illərdir özünü doğrultmuş EQFS, elektron ticarətin dövriyyəsini anlıq olaraq izləməyə imkan yaradacaq. Gələcək də elektron ticarət şirkətləri ilə bərabər bütün fiziki mağazalar bu sistemə qoşulacaq.
Fiziki mağazalar satılan hər bir məhsul və xidmətin fakturasını EQFS-dən istehlakçılara çap edib verəcək. Artıq əllə yazılan qaimə və faktura dövrünün sonuna gəldik deyə bilərik.
2015-ci ildə təqribi 13 milyon manat dövriyyəsi olan yerli elektron ticarət bazarında bu dəyişiklikdən sonra vergidən yayınmanın azalacağı və canlanma müşahidə olunacağı şübhəsizdir.
Əgər sistem təkmilləşmiş “API” texnologiyaları imkanları ilə elektron ticarət mağazalarının sisteminə bağlanıla bilsə, tam avtomatikləşdirilmiş EQFS-ni istənilən sistemə inteqrasiya etmək olacaq.
Əgər ilkin mərhələdə təkmilləşmiş “API” texnologiyası imkanı olmasa, mağaza məcbur olacaq ki, satılan məhsul və ya xidmətə fakturanı onlayn rejimdə “Vergilər İnformasiya Sisteminə” daxil etsin. Daha sonra nüsxəsini elektron variantda istehlakçıya göndərsin”, - deyə mütəxəssis bildirib.  
Onun sözlərinə görə, yaxın gələcəkdə bir neçə iri şirkətlərin Azərbaycan bazarında qanuni fəaliyyətini görə biləcəyik:
“EQFS əslində hazırlanmaqda olan “Elektron Pul Kisəsi və Ödəmələr” qanunun ilkin mərhələsi sayılır. Daha sonra qanunvericilikdə edilən dəyişiklərlə “Paypal”, “Stripe” kimi şirkətlərin ölkəmizdə qanuni fəaliyyətini görə biləcəyik.
Nəzərinizə çatdırırıq ki, hal-hazırda Azərbaycanın aidiyyəti qurumları ilə “Paypal” arasında danışıqlar gedir. Nəticəsi yaxın günlərdə bütün ictimaiyyətə bildiriləcək”.
U.A.
www.oxu.az
"

"“WhatsApp”da yeni funksiyalarYeni imkanlar, hələ ki “Android” qurğu istifadəçilərinə əlçatandır.“WhatsApp” messenceri fotoşəkillərin redaktəsi üçün yeni funksiyalarını təqdim edib. İndi tətbiqin istifadəçiləri şəklin üzərinə mətn əlavə edə, rəngi və şrift üslubunu dəyişdirə, həmçinin rəsm çəkə bilərlər. Bu haqda şirkətin bloqunda məlumat verilib.
Oxu.Az-ın məlumatına görə, “ICTnews” Elektron Xəbər Xidməti “ufatime.ru” saytına istinadən yazır ki, bundan başqa, videonun yaxınlaşdırılması imkanı, mobil qurğunun ön və əsas kameraları arasında sürətli keçid etmək imkanı əlçatan olub: bunun üçün smartfonun ekranına ani anda iki dəfə sıxmaq lazımdır.
Ancaq yeni imkanlar hazırda yalnız “Android” qurğu istifadəçilərinə əlçatandır. “App Store” tətbiqlər mağazasında “iOS” platforması üçün versiya daha sonra yerləşdiriləcək.
U.A.
www.oxu.az
"

"“Google” yeni smartfonunu təqdim edib“Google” korporasiyası “Pixel” adlı smartfonunu təqdim edib. Smartfon iki versiyada təqdim edilib: 5 düymlük diaqonala malik ekranla təchiz edilmiş “Pixel” və 5,5 düymlük ekranla təchiz edilmiş “Pixel XL”. 
“iPhone”nun rəqibi olan aparat 12,3 meqapiksellik kamera ilə təchiz edilib.“Google”un nümayəndələri əmin ediblər ki, sözügedən smartfon öz xarakteristikalarına görə analoqlarını geridə qoyur. “DxOMark” internet resursunun mütəxəssislərinin qiymətləndirməsi bunu sübut edir. Həmçinin 8 meqapiksellik ön kamera var.
Oxu.Az-ın məlumatına görə, “ICTnews” Elektron Xəbər Xidməti “tass.ru” saytına istinadən yazır ki, internet nəhənginin smartfonları dördnüvəli “Snapdragon 821” prosessoru, 4 QB əməli yaddaş, 32 və 128 QB daxili yaddaşla təchiz ediliblər. 
Bu halda “Google” istifadəçilərə şəkil və videoyazıların saxlanılması üçün qeyri-məhdud disk sahəsi söz verir. Korporasiyanın mütəxəssislərinin qiymətləndirməsinə görə, akkumulyatorun şarjı gözləmə rejimində 7 saat üçün kifayət edir və 15 dəqiqə ərzində enerji ilə doldurmaq mümkündür.
Tayvanın “HTC” şirkəti tərəfindən yığılan qurğular “Android” əməliyyat sisteminin “Nougat” adlı yeni versiyası ilə işləyir. Yeni versiyada enerji sərfiyyatını optimallaşdıran və əməli yaddaşa yüklənməni azaldan xüsusi iş rejimi mövcuddur. Şirkətin nümayəndələri “Pixel” smartfonuna inteqrasiya edilmiş virtual səs köməkçisinə xüsusi əhəmiyyət verirlər.
Smartfonun dizaynı bir çox başqa populyar modellərə oxşayır, sadəcə, fiziki düymələri sensor panel əvəz edir. Aparat üç rəngdə əlçatandır: gümüşü, qara və ağ-göy. Sonuncu ABŞ üçün eksklüzivdir. “Pixel” smartfonu virtual reallıq effektinin yaradılması üçün “Daydream” platformasını dəstəkləyir.
U.A.
www.oxu.az
"

"“Wi-Fi”ın sürətini artıran cihaz təqdim olundu – VİDEO“Google” şirkəti “Wi-Fi” şəbəkəsinin sürətini artıran yeni cihazını təqdim edib.
Oxu.Az AZƏRTAC-a istinadla xəbər verir ki, “Google Wi-Fi” adlanan yeni cihaz “Wi-Fi” şəbəkəsinin tutmadığı nöqtələrdə internetin sürətini bərpa edir və hər yerdə internetə qoşulmağa şərait yaradır. 
“Google Wi-Fi” cihazı, xüsusilə evlərdə rast gəlinən bu vəziyyətə son qoymaq niyyətindədir. Eyni zamanda, 5 GHz-ə qədər bir çox “Wi-Fi” şəbəkəsini dəstəkləyən bu cihaz avtomatik olaraq ən sürətli internet bağlantısı qura biləcəyiniz qoşulmaya imkan verəcək.
Bir növ siqnal istiqamətləndirici olan “Google Wi-Fi” iki və daha çox mərtəbəli evlərdə yaşayanlar üçün əlverişli ola bilər. Cihazın ABŞ üçün başlanğıc qiyməti 129 dollar olacaq.

S.B.
www.oxu.az
"

"Yahoo ittihamlara cavab verdiABŞ internet şirkəti Yahoo gizli proqram vasitəsilə istifadəçilərin yazışmalarına nəzarət etdiyinə dair KİV-də yayılan məlumatları yanlış adlandırıb.
Oxu.Az-ın APA-ya istinadən verdiyi xəbərə görə, bu barədə şirkətin yaydığı açıqlamada bildirilir.
“Yayılan məlumatlar yanlışdır. Elektron poçtlardakı yazıları izləmək üçün proqram sistemlərimizdə mövcud deyil. Biz hökumətin müəyyən sorğularını cavablandırırıq, eyni zamanda istifadəçilər barədə məlumatların açıqlanmaması üçün çalışırıq”, məlumatda deyilir.
Qeyd edək ki, bundan əvvəl Yahoo-nun 2015-ci ildə yaradılan gizli proqram vasitəsilə ilə istifadəçilərinin yazışmalarına nəzarət etdiyinə dair məlumatlar yayılıb. Qeyd olunub ki, bunu şirkət ABŞ xüsusi xidmət orqanlarının tapşırığı ilə edib. 
S.B.
www.oxu.az
"

"Nazirlik: Elektron ticarət büdcəyə milyonlar gətirə bilər“Müasir dövrdə internet həyatımızın tərkib hissəsinə çevrilməkdədir. Dünya əhalisinin 3,2 milyard nəfərinin internet istifadəçisi olması və onların istifadə etdikləri 9 milyard qurğunun internetə qoşulması buna bariz nümunədir.  
İnternet yaranandan bəri dünyada internet xidməti göstərən 10 mindən çox provayder şirkətinin yaradılması, 300 milyondan artıq domen adın qeydiyyata alınması və 2,1 milyard sosial şəbəkə istifadəçisinin olması dünya iqtisadiyyatının inkişafında onun rolunun əhəmiyyətliliyini bir daha təsdiq edir”.
Oxu.Az-a Vergilər Nazirliyindən verilən məlumata görə, bu sözləri nazirliyin Vergi risklərinin təhlili və nəzarəti Baş İdarəsinin rəisi Əflatun Məmmədov deyib. 
“İnternetin bu qədər inkişaf etməsi iqtisadi münasibətlər sistemində təzahür edən yeni hədəfləri, o cümlədən prioritet istiqamətləri müəyyənləşdirdi. Misal kimi, hazırkı inkişaf mərhələsində rəqəmsal valyutanın yaradılmasını qeyd edə bilərəm. Bu valyutanın müsbət xarakteristikası inflyasiyanın qarşısının alınması, anonimliyin qorunması, heç bir dövlətə bağlı olmaması və bazarda hər kəsə açıqlığı ilə əlaqədardır.
Daha geniş yayılmış digər rəqəmsal valyuta növü olan bitcoinin dünya üzrə istifadəçilərinin artması nəticəsində 1 bitcoinin dəyəri son 6 ildə 0,07 sentdən çox artaraq 680 dollara çatıb.
Qeyd olunanlar onu göstərir ki, ümumi iqtisadiyyatın inkişafında “rəqəmsal iqtisadiyyat”ın rolu çox yüksəkdir. Son 1 il ərzində dünya üzrə elektron ticarətin həcmi 1 trilyon 700 milyard dollar müəyyən edilib. 
Bu ticarət dövriyyəsinin yarıdan çoxu, daha dəqiq desək, 61%-i 3 ölkənin (ABŞ, Çin və Böyük Britaniya) payına düşür. Dünyada ən iri rəqəmsal şirkətlərinin qeydiyyatda olduğu ölkələrin ümumi daxilolmalarında onun nə qədər mühüm rol oynadığını həmin şirkətlər tərəfindən ödənilmiş vergilərin məbləğindən də görmək olar: bir il ərzində “Apple” 13,1 milyard dollar, “Google” 2,3 milyard dollar, “Facebook” 1,3 milyard dollar, “EBAY” şirkəti 610 milyon dollar vergi ödəyib.
Ölkəmizə gəlincə, rəsmi statistikaya görə, Azərbaycanda elektron ticarətin həcmi o qədər də böyük deyil. Əslində isə bu rəqəmin milyonlarla manat olduğunu güman etmək olar. Məhz bu səbəbdən, ilkin olaraq, elektron ticarətin dövlət uçotunun təşkil olunması zəruridir”. 
Onun sözlərinə görə, elektron ticarət sahəsində uçotun təşkili, şəffaflığın artırılması və vergitutma bazasının genişləndirilməsi istiqamətində lazımi addımlar atılmaqla e-ticarətin vergiyə cəlb edilməsi asanlaşacaq ki, bu da vergitutma bazasının genişləndirilməsinə və dövlət büdcəsinə vergi daxilolmalarının həcminin artmasına səbəb olacaq.
U.A.
www.oxu.az
"

"“Yahoo” casusluqda ittiham olunurABŞ-ın “Yahoo” şirkəti hüquq-mühafizə orqanlarının lehinə öz istifadəçilərinə qarşı casusluq edib.
Oxu.Az-ın məlumatına görə, APA “Vesti Hi-tech” portalına istinadən xəbər verir ki, şirkət gizli proqram vasitəsilə istifadəçilərinin yazışmalarına nəzarət edib. 
“Burada əsas məqsəd Milli Təhlükəsizlik Agentliyini və Federal Tədqiqatlar Bürosunu lazımi informasiya ilə təmin etmək olub”, - portal şirkətin sabiq əməkdaşlarına istinadən yazır.
Adlarının anonim saxlanılmasını istəyən mütəxəssislər deyir ki, şirkət rəsmi Vaşinqtonun sorğuları əsasında milyonlarla akkaunta nəzarət edib.
“Şirkətin menecmentində təmsil olunan bir sıra şəxslər bu cür siyasətlə razı deyildi. Nəticədə onlar yeni iş yeri axtarmağa məcbur oldu”, - deyə onlar qeyd edib.
Yeri gəlmişkən qalmaqalı Milli Təhlükəsizlik Agentliyinin sabiq əməkdaşı, hazırda Rusiyada mühacirətdə olan Edvard Snouden də şərh edib.
O öz “Twitter” hesabı vasitəsilə hər kəsi “Yahoo”dan imtina etməyə çağırıb: “ABŞ qanunlarını kobud şəkildə pozan şirkətin hərəkətləri heç bir çərçivəyə sığmır”.
“Yahoo” rəhbərliyi isə hər hansı şərh verməyə tələsmir.
U.A.
www.oxu.az
"

"İnternetin bağlanması barədə xəbərdarlıq SMS-lə göndəriləcək“Bakı Telefon Rabitəsi” yeni xidməti işə salıb.“Bakı Telefon Rabitəsi” İstehsalat Birliyi (İB) internet xidmətlərinin qabaqcadan ödəməyə dair abonentlərin SMS məlumatlandırma xidmətini işə salıb.
Oxu.Az xəbər verir ki, bu barədə Trend-ə İB-dən deyiblər.
İnternet və lP-TV xidmətləri üçün qabaqcadan ödəmə sisteminin tətbiqi 2016-cı il sentyabrın 1-dən başlayıb. İB-dən bildiriblər ki, yeni sistemə keçidə baxmayaraq, son ayda xidmətin dayandırılması ilə bağlı hal qeydə alınmayıb.
U.A.
www.oxu.az
"

"Nazirlik elektron ticarətlə məşğul olan portalların sayını dəqiqləşdiribYeni qanun layihəsi hazırlanır. “Son dövrlərdə Azərbaycanda da internet şəbəkəsi vasitəsilə həyata keçirilən ticarət sövdələşmələrinin sayı durmadan artmaqdadır və gələcəkdə bu tendensiyanın daha da yüksəlməsi şübhəsizdir. 
Lakin elektron ticarət əməliyyatlarının virtual aləmdə həyata keçirilməsi həmin əməliyyatların vergiyə cəlb edilməsi məsələlərini çətinləşdirir. Bütün bunlar dövlət büdcəsinin gəlirlərinin itirilməsi ilə nəticələnir”.
Oxu.Az-a Vergilər Nazirliyindən verilən məlumata görə, bu sözləri nazirliyin Vergi risklərinin təhlili və nəzarəti Baş İdarəsinin rəisi Əflatun Məmmədov deyib. 
Onun sözlərinə görə, hazırda Azərbaycan prezidentinin sərəncamın icrası ilə əlaqədar olaraq Vergilər Nazirliyi tərəfindən elektron ticarətin vergiyə cəlb olunması haqqında qanun layihəsi hazırlanır və hazırda aidiyyəti qurumlarla müzakirə olunur. 
“Bununla yanaşı, Vergilər Nazirliyinin Vergi risklərinin təhlili və nəzarəti Baş İdarəsi tərəfindən qabaqlayıcı tədbirlər görülərək araşdırmalar aparılıb, internet portallarının yaradılmasına nəzarət edən müvafiq qurumla birgə virtual məkanda e-ticarətlə məşğul olan hüquqi və fiziki şəxslərin müəyyənləşdirilməsi və bu sahədə ümumi vergi nəzarətinin qurulması istiqamətində işlərə başlanılıb. 
Ümumi nəzarətin qurulmasının mərhələlərlə həyata keçiriləcəyi nəzərə alınaraq, ilk mərhələdə Baş İdarə tərəfindən cari ilin 1-ci rübündə 186 internet portalı və ya sosial şəbəkələr vasitəsilə elektron mal alğı-satqısı həyata keçirən istifadəçilər müəyyən edilib. 
Onlardan 54-nün vergi orqanında qeydiyyatda olmadığı, 47-sinin isə qeydiyyatda olduğu halda dövriyyəsinin olmadığı və ya məhsulların satış qiymətləri ilə müqayisədə minimum olduğu müəyyənləşdirilib. 
Bununla bağlı vergi orqanında qeydiyyatı olmayan şəxlərin uçota alınması barədə müvafiq bildirişlər göndərilib, qeydiyyatı olan, lakin dövriyyəsi olmayan şəxslərin bank hesablarına müvafiq sorğular verilib və yaranmış kənarlaşmalar barədə vergi ödəyicilərinə məktub ünvanlanıb. 
Bu istiqamətdə görülmüş tədbirlər nəticəsində 2016-cı ilin 1-ci rübü ilə müqayisədə 2-ci rübdə elektron ticarət fəaliyyəti göstərən vergi ödəyicilərinin dövriyyəsində 54,1%, hesablamalarda 53,8%, daxilolmada isə 69,1% artım müşahidə olunub. 
Hazırda elektron ticarətlə məşğul olan internet portallarının birbaşa hansı vergi ödəyicisinə aid olduğunun dəqiqləşdirilməsi, vergi qeydiyyatı olmayanların uçota alınması, nağd və ya nağdsız ödəniş qaydasında fəaliyyət göstərilməsinin, bank hesablarının, portallarda yerləşdirilən reklam və ya elanların, onların sifarişçisinin və ya tərtibatçısının müəyyən edilməsi, nağd və bank hesabları üzrə əməliyyatların əldə olunması və ümumilikdə bütün gəlirləri ilə bəyannamə göstəricilərinin müqayisəli araşdırılması istiqamətində işlər aparılır”, - deyə Ə.Məmmədov qeyd edib. 
U.A.
www.oxu.az
"

"“Microsoft” Azərbaycana xəbərdarlıq edib“Microsoft” şirkəti yeni iş mövsümü ərəfəsində Azərbaycanda kiberhücumların artdığını vurğulayır. 
Oxu.Az-ın məlumatına görə, “Report”un “Digital.Report” saytına istinadən verdiyi xəbərə görə, Proqram Təminatı İstehsalçıları Assosiasiyasının (BSA) apardığı araşdırmaların nəticələrinə görə, Azərbaycanda istifadə edilən proqram təminatının (PT) 84%-i lisenziyasızdır (qanunsuz), ölkədə piratçılığın səviyyəsi isə yüksək olaraq qalır.
“Microsoft” bildirir ki, korporativ fərdi kompüterlərə, veb-səhifələrə və şirkətlərin İT-şəbəkələrinə hücumlar Azərbaycanda tez-tez müşahidə edilən hala çevrilib. Lakin azərbaycanlı istifadəçilər də pirat proqram təminatından istifadə etməyə davam edirlər. 
BSA-nın “2016 Global Software Survey” adlı tədqiqatı göstərir ki, 2015-ci ildə ölkədə quraşdırılan soft proqramların 84%-i lisenziyasız olub. Eyni zamanda, quraşdırılan pirat PT-nin dünya üzrə orta göstəricisi 39% təşkil edir.
“Kibercinayətkarlıq qanunsuz PT-nin istifadə edilməsi ilə sıx bağlıdır. Yeni mövsümün başlanğıcında yeni haker proqramları yaradılır. Bunlar isə gündəlik minlərlə kiberhücumlar deməkdir.
Məsələn, MDB-də ən geniş yayılmış pirat proqramı “Windows Zver” hesab edilir. Bu proqramda bədəməllər tərəfindən 63 fərqli “ziyanverici” yerləşdirilir.
Bununla bərabər, “Group-IB”-nin tədqiqatlarında isə deyilir ki, “Windows”u pulsuz yükləmək sorğusu üzrə casus-proqramı yükləmək ehtimalı isə 92% təşkil edir”, - deyə “Microsoft”un MDB ölkələrində proqram aktivlərinin idarə edilməsi və lisenziyalaşdırma şərtlərinə riayət etmənin yoxlanılması üzrə direktoru Dmitri Beresnev bildirib.
“B2B International” tədqiqatlarının nəticələrində isə qeyd edilir ki, bu ilin ilk 6 ayında Azərbaycanda korporativ şəbəkəyə qoşulan hər bir kompüter 5 dəfə kiberhücuma məruz qalıb.

 Bu isə ötən illə müqayisədə iki dəfə çoxdur.
Postsovet məkanında biznes şirkətlərin 90%-dən çoxu ən azı bir dəfə kiberhücumla üzləşib, istifadəçilərin 80%-nə isə ziyan dəyib. Bütövlükdə, dünyada ötən il ərzində hər gün təxminən 1 mln. yeni kiberhücumlar qeydə alınıb. Onlar biznesə 400 mlrd. dollar ziyan vurublar.
“Microsoft”un mütəxəssisləri qeyd edirlər ki, artan kiberhücumlar təkcə ayrı-ayrı biznes-şirkətlərə deyil, həm də bütövlükdə Azərbaycanın maliyyə sektoru üçün zərərlidir.
Hakerlərin hücum etdikləri şirkətlərin 1/3-i energetika, telekommunikasiya, müdafiə sənayesi, tikinti, nəqliyyat sahələrini əhatə edir. Bu cür obyektlərin İT şöbələrinə hücumlar təkcə şirkətləri deyil, həm də dövlətin infrastrukturunu riskə məruz qoyur. D.Beresnev hesab edir ki, yalnız lisenziyalı proqram məhsulları fərdi məlumatları kiberhücumlardan qoruya və oğurluq riskini azalda bilər.
U.A.
www.oxu.az
"

"Nazir “Azerspace-2”-nin orbitə buraxılacağı vaxtı açıqladıAzərbaycanın “Azerspace-2” milli telekommunikasiya peyki 2017-ci ilin sonunda orbitə buraxılacaq. 
Oxu.Az-ın məlumatına görə, bunu “Report”un Türkiyə bürosuna açıqlamasında İstanbulda (Türkiyə) keçirilən XXVI Ümumdünya Poçt Konqressində iştirak edən Azərbaycanın Rabitə və yüksək texnologiyalar naziri Ramin Quluzadə bildirib.
Nazir deyib ki, beynəlxalq tədbir çərçivəsində Türkiyənin nəqliyyat, dənizçilik və kommunikasiya naziri Əhməd Arslanla görüşü zamanı da bu məsələ müzakirə olunub.
“Həmçinin, poçt sahəsində birgə əməkdaşlıq etmək barədə fikir mübadiləsi apardıq. Gələcəkdə isə fiber-optik xidməti sahəsində birgə işçi qrupunun yaradılması nəzərdə tutulub. Bütövlükdə, gələcəkdə bütün sahələrdə əməkdaşlıq əlaqələrimizi genişləndirəcəyik”, - deyə R.Quluzadə əlavə edib.
Xatırladaq ki, ikinci telekommunikasiya peyki – “Azerspace-2”-nin 45° şərq uzunluğu orbital mövqeyinə çıxarılması və qarşıdakı illərdə çox yüksək ayırdetməli Yer səthinin məsafədən müşahidə peyki əldə edilməsi planlaşdırılır.
U.A.
www.oxu.az
"

"“Facebook”da elan xidməti yaradılacaqPopulyar “Facebook” sosial şəbəkəsinin istifadəçiləri artıq bundan sonra əşyaların satışı ilə bağlı elanlarını da dərc edə biləcəklər. 
Oxu.Az-ın məlumatına görə, İKT.lent.az şirkətin yaydığı məlumata istinadən bildirir ki, “Facebook” “Marketplace” adlanan yeni xidməti istifadəyə verib.
Bu xidmətin sayəsində sosial şəbəkənin istifadəçiləri əşyaların satışı ilə bağlı elan dərc etmək imkanı qazanacaq. Şirkət rəsmiləri bildirir ki, gündəlik olaraq “Facebook”da geyim və paltar satışı ilə bağlı elanları 450 milyon insan ziyarət edir. Bunun üçün də istifadəçilərin əşyalarını satmasına və almağı sadələşdirməyə kömək etmək üçün qərar qəbul edilib. 
“Marketplace” çox asanlıqla sizin bəyəndiyiniz yeni əşyaları tapmağa imkan verəcək. Həmçinin sizin vidalaşmağa hazır olduğunuz əşyalarınız üçün yeni ev tapmağa kömək olacaq”, - deyə “Facebook”un məlumatında deyilir.
U.A.
www.oxu.az
"

"İnternetin ucuzlaşacağı gözlənilirAzərbaycanda internet xidmətlərinə görə tariflərin növbəti dəfə azalacağı gözlənilir.
Oxu.Az xəbər verir ki, bunu Trend-ə ölkənin telekommunikasiya bazarındakı mənbə deyib.
Onun sözlərinə görə, bu barədə qərar artıq qəbul edilib və ilin sonuna tariflərin azalmasını gözləmək olar.
Tariflərin nə qədər azalacağına dair təfərrüatlar hələ açıqlanmır. Lakin internet xidməti tədarükçülərinin daha əvvəl tətbiq edilən təcrübədən istifadə edəcəkləri istisna olunmur.
Söhbət təklif edilən paketdə internet-trafikin həcminin artırılması fonunda tarif həddinin saxlanılmasından gedir.
U.A.
www.oxu.az
"

"Tanışlıq üçün on ən yaxşı mobil proqramİnternetdə özünüzə cütlük axtarırsınız... Amma istənilən an kompüterə qoşulma imkanı yoxdu, həm də kiminsə sizin sirlərinizdən təsadüfən agah olmasını istəmirsiniz.  
Oxu.Az “Intdate” istinadən xəbər verir ki, smartfon və digər devays (planşet, fablet) sahibləri üçün çıxış yolu tapılıb: deytinq saytlarda ünsiyyət üçün yaradılmış xüsusi proqramlardan biri sizin yardımçınız olacaq. 
1. AnastasiaDate (yalnız Android-sistemlər üçün) – Rusiya, Ukrayna və Şərqi Avropa ölkələrində gəlin axtaran xarici bəylər üçün deytinq proqramı
2. LOVOO (Google Play və AppStore-dan yükləmək olar) – bu proqram, xüsusilə sadəlik, etibarlılıq və funksionallığına önəm verən almanlar arasında populyardır.
3. Tinder (iOs və Android üçün) – 2013-cü ilin şübhəsiz favoriti ABŞ-da analoji deytinq proqramları arasında bir sıra üstünlüklərə malikdir.  
4. Skout (iOs və Android-də işləyir) – 2008-ci ildə start götürən ünisyyət və cütlük seçmək üçün ilk proqramlardadır. 
5. OkCupid (iOs və Android üçün versiyalar var) – tanışlıq saytı və bu servisin istifadəçiləri üçün yaradılmış xüsusi porqramdır. Qeyri-adi demokratikliyi, tolerantlığı ilə seçilir. Burada müxtəlif seksual orientasiyalı insanlarla ünsiyyət qurmaq olar, hər kəs “özününküləri” kimsənin xətrinə dəymədən tapa bilər.
6. POF, Plenty of Fish (iOs və Android-də işləyir) “Balıq yeri” – proqramın adı uğurludur, bu deytinq servisinə dünyadan 90 milyon istifadəçi daxil olur. 
7. Cupid.com (Windows, Android, iOS üçün mobil proqram) Cupid.com – məşhur tanışlıq saytı ilə eyni adlı proqramdır. Bu proqramdan dünyada milyonlarla tənha adam istifadə edir.
8. Badoo (Android və iOS üçün mobil proqram) Badoo – 2006-cı ildən mövcud olan deytinq servisidir, burada dünyanın 180 ölkəsindən 197 milyon adam qeydiyyatdan keçib. İstifadəçilər 41 dildə ünsiyyət qururlar.
9. AsianDate (yalnız Android 2.3 və daha yeni versiyalarda işləyir. “Apple Store”da yükləmək olar) – bu servisi çoxdan istifadə edən çinlilər, filippinlilər, Tayland və vyetnamlılar arasında sevgili tapmağa yardım edə bilər. 
10. Grindr (iOs, Android, BlackBerry üçün hazırlanıb) – deytinq üçün proqramlar arasında liderlər siyahısındadır. Hazırda orada dünyanın 192 ölkəsindən olan yeddi milyondan çox adam qeydiyyatdan keçib. 
N.O.
www.oxu.az
"

"“iPhone 7” qutusunda partladı – FOTOBir müddət əvvəl satışa çıxarılan “iPhone 7” qutuda olarkən yanıb.
Oxu.Az-ın məlumatına görə, bu barədə “Qafqazinfo” “The Independent”ə istinadən xəbər verir. 
Məlumata görə, telefon qutunun içərisində olarkən partlayıb. Cihazın sahibi yanmış aparatın şəkillərini “Reddit”də paylaşıb.
“iPhone 7” istifadəçiləri telefonlarının “Samsung Note 7”-lər kimi partlamağa başlayacağından qorxur.








U.A.
www.oxu.az
"

"“Facebook” Dünya Bankı ilə birləşdi – YENİ LAYİHƏ“Facebook” şirkəti bazarın vəziyyətini tez öyrənməyə imkan verəcək yeni məlumatların toplanması və təhlili üsulunun hazırlanması məqsədilə Dünya Bankı və İqtisadi Əməkdaşlıq və İnkişaf Təşkilatı ilə birləşib.
Oxu.Az bu barədə ictnews.az-a istinadən xəbər verir. 
Sentyabrın 28-də hər üç təşkilat nümayəndələrinin səyi nəticəsində yeni bazar analitik texnologiyası istifadəyə verilib. Məlumatların toplanması üçün “Facebook” sosial şəbəkəsində qeydiyyatdan keçən təşkilatların səhifələrindən istifadə olunur.
Məlumata görə, texnologiyaların sınaqlarına bu ilin fevralında başlanılıb, 22 ölkədən kiçik və orta biznesin 90 min nümayəndəsi 15 müxtəlif sorğu üzrə informasiya təqdim edib. 
Təşkilatların nümayəndələri sorğu vasitəsilə hansı amillərin kiçik sahibkarlığın inkişafına mane olmasını aydınlaşdırmağa çalışıblar. Əvvəllər bunun üçün çoxlu vaxt və pul, eləcə də bazar ekspertləri ilə görüşlərin keçirilməsi tələb olunub. 
“Facebook” sayəsində Dünya Bankı və İqtisadi Əməkdaşlıq və İnkişaf Təşkilatı müxtəlif ölkələrdə iqtisadi vəziyyətlə bağlı ətraflı məlumat əldə edib.
U.A.
www.oxu.az
"

"Dünyanın ən məşhur sosial şəbəkələri – SİYAHIDünyanın ən məşhur sosial şəbəkəsi, şübhəsiz ki, “Facebook”dur. Fəal istifadəçilərinin sayı 1,7 milyarddır (müqayisə üçün: Dünya əhalisinin sayı 7,4 milyard nəfərdir). 
Oxu.Az Fins.Az-a istinadən xəbər verir ki, “Google”un almaq istədiyi “Twitter” sosial şəbəkəsi isə 313 milyon istifadəçiylə 8-ci yerdə qərarlaşıb.
Əvvəllər deyilirdi ki, şirkətin bazar dəyəri 16,7 milyard dollar təşkil edir. “Vkontakte” (VK) siyahını 100 milyon nəfər istifadəçi ilə tamamlayır:
- “Facebook” - 1,712 milyard
- “WhatsApp” - 1 milyard
- “Facebook Messenger” - 1 milyard
- “QQ” - 899 milyon
- “Wechat” - 806 milyon
- “Tumblr” - 555 milyon
- “Instagram” - 500 milyon
- “Twitter” - 313 milyon
- “Skype” - 300 milyon
- “Viber” - 249 milyon
- “Snapchat” - 200 milyon
- “LinkedIn” - 106 milyon
- “VK” - 100 milyon
- “Telegram” - 100 milyon
U.A.
www.oxu.az
"

"“Yahoo” istifadəçilərinin şəxsi məlumatları ələ keçirildi2014-cü ildə baş verən iri haker hücumu nəticəsində ABŞ-ın “Yahoo Inc.” şirkətinin xidmətlərindən istifadə edən 500 milyon istifadəçinin məlumatları oğurlanıb.
Oxu.Az APA-ya istinadən xəbər verir ki, şirkətin yaydığı məlumata görə, hücum nəticəsində “Yahoo!” elektron poçtunun istifadəçilərinin şifrələri, ad və soyadları, mobil telefon nömrələri və digər şəxsi məlumatlar ələ keçirilib.
Buna baxmayaraq, hakerlər istifadəçilərin kredit kartları barədə məlumatları əldə edə bilməyib.
Şirkətdə hesab edirlər ki, hakerlər hansısa dövlətin dəstəyindən faydalanıb. ABŞ Federal Tədqiqatlar Bürosu dünyanın ən iri haker hücumu ilə bağlı araşdırma apardığını bildirib.
U.A.
www.oxu.az
"

"“WhatsApp”a yeni emojilər gəldi – FOTOLARQısa zaman içərisində yeni emojilərdən “Android” istifadəçiləri də istifadə edə biləcək. “iOS 10” əməliyyat sistemində yer alan emojilər bu dəfə “WhatsApp Android” sisteminə gəlir.
Oxu.Az “Technote”-a istinadən xəbər verir ki, “Apple”in “iOS 10” versiyasına daxil etdiyi bir çox emoji artıq “WhatsApp”ın beta versiyasında “Android” sistemində də yer alacaq.
Bunların sırasına 3D görüntülü çox sayda ailə və müxtəlif idman emojiləri daxildir. Bundan başqa, real silah emojisinin yerini su tapançası emojisi aldı.
“WhatsApp Android” tətbiqinə daxil edilən yeni emojilərdən hələlik beta proqramını istifadə edən istifadəçilər faydalana biləcəklər. 
Yeni emojilərin qısa müddət içərisində bütün “Android” platformasında istifadəyə təqdim edilməsi gözlənilir.














U.A.
www.oxu.az
"

"Moskvada “iPhone 7” ajiotajı – FOTORusiyada ABŞ-ın “Apple” korporasiyasının istehsal etdiyi yeni “iPhone 7” və “iPhone 7 Plus” smartfonlarının satışına start verilib.
Oxu.Az xəbər verir ki, APA-nın Moskva müxbirinin verdiyi məlumata görə, “iPhone”un yeni modelinin satışa çıxarılması Moskvada ajiotaj yaradıb.
Qızıl Meydandakı QUM ticarət mərkəzində yüzlərlə insan “iPhone 7” almaq üçün gecə saatlarından növbəyə dayanıb. Hazırda QUM-da böyük izdiham var. Yüzlərlə insan yeni “iPhone” modelinə sahib olmaq üçün növbədə gözləyir. Səhər saat 10:00-dan etibarən QUM qapılarını növbəyə duranlara açıb.
Moskvada “iPhone 7”nin qiyməti 56,99 min rubldan (892 ABŞ dollar), “iPhone 7 Plus”-un qiyməti isə 67,99 min rubldan (1064 ABŞ dollar) başlayır. 








U.A.
www.oxu.az
"

"Azərbaycan internet istifadəçilərinin sayına görə dünya üzrə 36-cı yerdədirAzərbaycan bu göstərici üzrə Rusiya, Türkiyə, İran, Qazaxıstan və Ermənistanı geridə qoyub.Beynəlxalq Telekommunikasiya İttifaqının (BTİ) “The State of Broadband” adlı yeni hesabatında Azərbaycanın ayrı-ayrı göstəricilər üzrə mövqeyi yüksəlib.
Oxu.Az xəbər verir ki, bu barədə Rabitə və yüksək Texnologiyalar Nazirliyinin mətbuat xidməti məlumat yayıb.
Məlumata əsasən, ölkəmiz reytinq cədvəlində hər 100 nəfərə düşən  internet istifadəçilərinin sayına görə 63-cü yerdən 36-cı yerə yüksəlib. Hesabata əsasən, ölkədə hər 100 nəfərdən 77-si  internet istifadəçisidir.
Hər 100 nəfərə düşən genişzolaqlı internet istifadəçilərinin sayına görə isə Azərbaycan reytinq cədvəlində 53-cü pillədə qərarlaşıb. Hazırda ölkədə hər 100 nəfərə 19.76  genişzolaqlı internet istifadəçisi düşür.
Azərbaycan bu göstərici üzrə Rusiya, Türkiyə, İran, Qazaxıstan və Ermənistanı geridə qoyub.
Məlumat üçün bildirək ki, sözügedən reytinqdə Monako (hər 100 nəfərə 47.47 istifadəçi) liderdir. Sonrakı yerləri İsveçrə, Lixtenşteyn, Danimarka, Niderland bölüşür.
Bundan başqa,  ölkəmiz mobil genişzolaqlı internet abunəçilərinin sayına görə də mövqeyini yaxşılaşdırıb. Belə ki, Azərbaycan dünya üzrə reytinqdə 60-cı yeri tutub. Müqayisə üçün qeyd edək ki, əvvəlki reytinqdə ölkəmiz hər 100 nəfərə düşən 46.8 abunəçi ilə 68-ci yerdə qərarlaşmışdı.
A.M.
www.oxu.az
"

"“iPhone 7”-nin maya dəyəri açıqlandıSentyabrın 21-də “İHS İnc” şirkətinin mütəxəssisləri “iPhone 7” smartfonunu ehtiyat hissələrinə ayırıblar və onun əsl qiymətini hesablayıblar.
Oxu.Az İKT.lent.az-a istinadən xəbər verir ki, smartfonun qiyməti təxminən 225 dollar təşkil edib.
İxtisaslaşdırılmış mənbənin məlumatına görə, 32 Gb yaddaşa malik “iPhone 7”-nin ümumi dəyəri ehtiyat hissələrə ayrılan zaman cəmi 226,2 dollar təşkil edib. “Alma” telefonlarının yeni “iPhone 7” və “7 Plus” modelləri Rusiyada sentyabrın 23-də diler mərkəzlərində satışa çıxarılacaq.
“İHS İnc” mütəxəssislərinin məlumatlarına görə, “iPhone 7”-nin hissələrinin qiyməti 202,8 dollar olub. Cihazın qiymətinə həmçinin yığılma və cihaz üçün proqram istehsalı xərcləri də daxildir.
Əlavə xərclərə isə reklam, qutu halına salınması və diler mərkəzlərinə çatdırılması xərcləri də daxildir. Modeli tirajlara bölsək, o zaman hər telefonun üstünə gələn əlavə pul 24 dollar təşkil edəcək. 
Bundan öncə “Apple” şirkətinin rəhbərliyi bildirib ki, hələlik yeni “iPhone 7”-nin qiymətinin dəyərləndirilməsinin aparılması barədə düşünmür.
Hazırda 32 Gb yaddaşlı smartfon versiyasının qiyməti 775 dollardır. “iPhone 7 Plus” modeli isə alıcıya 1163 dollardan yuxarı başa gələcək. Bu il şirkət bildirib ki, onların mobil telefonlarının satışı 2015-ci ildəki gəlirin 66%-ni təşkil edib.  
U.A.
www.oxu.az
"

"Azərbaycan internetə daxilolma səviyyəsinə görə regionun lideridirAzərbaycan BMT Komissiyasının davamlı inkişaf naminə genişzolaqlı rabitə üzrə reytinqində fərdi istifadəçilər arasında internetə daxilolma səviyyəsinə görə regionun lideridir.
Oxu.Az-ın Trend-ə istinadən məlumatına görə, bu barədə “Genişzolaqlı rabitənin vəziyyəti 2015” hesabatında deyilir.
Aparılmış araşdırmalara əsasən, 2015-ci ildə Azərbaycan 2014-cü illə müqayisədə 27 pillə yüksələrək 191 ölkə arasında 77 faizlik nəticə ilə 36-cı yeri tutub.
Türkiyə, Ermənistan, Gürcüstan və İran müvafiq olaraq 82, 72, 99 və 103-cü yerlərdə qərarlaşıblar. Rusiya 43-cü, ABŞ isə 40-cıdır.
Fərdi istifadəçilər arasında (inkişaf etməkdə olan ölkələr üzrə) internetə daxilolma səviyyəsi üzrə Azərbaycan 13 pillə yüksələrək 77 faiz nəticə ilə 147 ölkə arasında 11-ci yeri tutub.
Mobil genişzolaqlı internetə daxilolma dərəcəsinə görə Azərbaycan 60,92 faiz göstərici ilə 60-cı yerdə möhkəmlənib.
S.B.
www.oxu.az
"

"Yeni “Nokia” buraxıldı – VİDEOTelefonun qiyməti 45 dollara yaxın olacaq.“Microsoft” şirkəti yeni və düyməli “Nokia 216” telefonunu təqdim edib.
Oxu.Az İKT.lent.az-a istinadən xəbər verir ki, bu barədə korporasiyanın yaydığı açıqlamada bildirilir.
Öz formatına baxmayaraq, cihaz smartfonlarda olduğu kimi, proqram əlavələrini, oyunları dəstəkləyir. Telefonda “Opera Mini” brauzeri qurulub. Cihaz 2,4 ekran ölçüsünə, ön və arxa kameraya, 2 min nəfərlik “qeyd dəftəri”nə malikdir. Ümumi yaddaşı kartla 32 Gb-ə qədər artırmaq mümkündür.
Telefon fonar, FM-radio, mp3 pleyer, videooynadıcı, “Bluetooth 3.0” modulu, 1020 mAs-lıq batareya ilə təchiz olunub.

 

Yeni “Nokia”nın 2 simkartlı (dual) variantı da var. Telefonun qiyməti açıqlanmasa da, onun təxminən 45 dollara yaxın olacağı bildirilir.

U.A.
www.oxu.az
"

"“Google”dan turistlər üçün yeni tətbiq – VİDEO“Google” səyahətçilər və turistlər üçün nəzərdə tutulan “Google Trips” proqram əlavəsini istifadəyə verib.
Oxu.Az İKT.lent.az-a istinadən xəbər verir ki, xidmət “Google Maps”ın məlumatları və “Gmail” məktublarındakı informasiyalardan istifadə edərək marşrut tərtib etməyə imkan verir.
İstifadəçi hər istiqamət üzrə gəzməli-görməli yerlərin siyahısı, mehmanxanalar və kafelər haqda informasiyalar əldə edə bilər. Hazırda ən populyar turizm marşrutlarına dair tövsiyələr bölməsində 200-dən çox şəhərin adı var. Marşrutlar turistlərdən alınan məlumatlar əsasında tərtib edilir.

U.A.
www.oxu.az
"

"Azərbaycanda “iPhone 7” satışa çıxarıldı – QİYMƏTLƏRAzərbaycanda “iPhone 7” smartfonu satışa çıxarılıb.

 
Oxu.Az BAKU.WS-ə istinadən xəbər verir ki, elan saytlarında “Apple” şirkətinin yeni məhsulları alıcılara təklif olunur. Müxtəlif elanlarda qiymətlər fərqlidir.
 

Azərbaycanlıların böyük maraqla gözlədiyi “iPhone”ların satış qiymətini təqdim edirik:
“iPhone 7” 32GB - 1250$ (2046 AZN)
“iPhone 7” 128GB - 1500$ (2455 AZN)
“iPhone 7” 256GB - 1750$ (2864 AZN)
“iPhone 7 Plus” 32GB - 1550$ (2537 AZN)
“iPhone 7 Plus” 128GB - 1700$ (2782 AZN)
“iPhone 7 Plus” 256GB - 1800$ (2946 AZN)
A.M.
www.oxu.az
"

"“Microsoft” “Skype”ın London bölməsini bağlayır400 nəfər mütəxəssis ixtisara düşəcək. “Microsoft” korporasiyası sərt addımlar atmaq və “Skype”ın Londonda yerləşən ofislərini bağlamaq qərarına gəlib.
Oxu.Az xəbər verir ki, İKT.lent.az-ın “Financial Times” nəşrinə istinadən məlumatına görə, “Microsoft” şirkətinin iş yerlərinin ixtisarı ilə bağlı anonsu hələ iyul ayında edilib və Londondan həyata keçirilməsinə başlanır.
İllik hesabatların təhlilindən sonra şirkət tərəfindən qəbul edilən qərar bütün dünya üzrə 3 min əməkdaşın ixtisarını nəzərdə tutur. 
“Skype”ın London filialında da optimallaşdırma planlaşdırılır. 400 nəfər mütəxəssis ixtisara düşəcək. 
Şirkətdən isə izah edirlər ki, belə qərar korporasiyanın maraqları və kadrların optimallaşdırılması prosesindən irəli gəlir. 
U.A.
www.oxu.az
"

"Yeni iPhone modellərində qeyri-adi problem aşkarlanıb – VİDEOiPhone 7 və iPhone 7 Plus smartfonlarının ilk alıcıları qeyri-adi problemlər ilə qarşılaşıblar.
Oxu.Az technote.az saytına istinadən xəbər verir ki, yüksək gərginlik zamanı cihazlardan qəribə səslər gəlir.
DetroitBORG və 512 Pixels adlı YouTube kanallarının müəllifləri həmin problemin təsviri baxımından video paylaşıblar. Problem isə HissGate adlandırılıb.
512 Pixels kanalının yaradıcısı Stiven Hakett bildirib ki, “Apple” şirkətinin artıq problemdən xəbəri var. Çox güman ki, sözügedən problem istehsal olunmuş müəyyən tiraj cihazlarda yaşanır. Qəribə səslər çıxardan smartfonları 5-7 gün ərzində problemsiz digər cihazlar ilə əvəz etmək olar. “Apple” isə rəsmi olaraq bu barədə heç bir fikir bildirməyib.

A.M.
www.oxu.az
"

"Kontent provayderlərin tələsiİnkişaf edən texnologiyalar qarşısında tarixə qovuşmaq üzrə olan “SMS” xidmətləri Kontent provayderləri başqa yollara əl atmağa məcbur edir.
“WhatsApp”, “Viber” və s. platformaların imkanlarının genişlənməsi ilə bərabər, insanlar öz aralarında “Zəng” və “SMS” yerinə, “Messenger”ə üstünlük veriblər. Elə buna görədir ki, şirkətlər “müştəri harada, biz orada” prinsipi ilə internet kanalları üstündən (SEM, SMM) reklamlarını alıcılara çatdırmağa başlayıblar.
Nəticədə operatorlardan aldığı SMS xidmətlərini şirkətlərə sata bilməyən Kontent provayderlər gündən-günə gəlirlərini itirməyə başlayıb”.
Bu barədə Oxu.Az-a açıqlamasında Biznesin inkişafı üzrə mütəxəssis Nicat Manafov deyib. 
Onun sözlərinə görə, 2016-ci ilin birinci rübündə Azərbaycanda Kontent provayderlərin gəlirləri ötən ilin anoloji dövrü ilə müqayisədə 40-50% azalıb və bir çox mikroprovayderlər isə bağlanıb:
“Vəziyyətdən çıxış yolunu axtaran bəzi Kontent provayderlər təzə nömrə alanlara avtomatik şəkildə “hava durumu, valyuta, bürc” kimi xidmətlərə xəbərsiz abunə edirlər. Guya 1 həftəlik pulsuz xidmət verib, daha sonra isə “STOP” sözünü göndərməyənlərin balansından hər gün pul çıxmağa başlayırlar. 
Bir çox müştəri telefonuna gələn mesajlara fikir vermir. Balansından pul tutulmağa başlayanda, operatorlarla əlaqə saxlayaraq problemin həll yolunu və pullarını geri qaytarılmasını tələb edirlər. 
Əlbəttə ki, operatorlar məsələnin məsuliyyətini üzərinə götürməyib, müştərini problemin həlli üçün xidmətlərini toplu satdığı Kontent provayderlərə üz tutmağa yönləndirir. Bundan sonra sözün əsl mənasında, aləm bir-birinə dəyir”.
Mütəxəssis əlavə edib ki, bu istiqamətdə qanunvericilik bazasının təkmilləşdirilməsi vacibdir:
“Uzaqdan satışlar və elektron ticarət (mal və xidmətlər) haqqında inkişaf etmiş qanunvericiliyinin olmaması istehlakçıları çətin vəziyyətdə qoyub, amma istehlakçının məlumatsızlığından gəlir əldə edən Kontent provayderlər kassasını doldurmağa başlayıb. 
Bununla kifayətlənməyən Kontent provayderlər müxtəlif “lotereya, idman, TV proqram” SMS abunəlik servislərinin reklamını hər gün abunəçilərin nömrələrinə göndərərək onları bezdirməyə başlayırlar. 
Bəzi abonentlər səhvən gələn SMS-i bağlamaq əvəzinə, cavab düyməsini sıxıb servislərə abunə olublar. Səhvlik nəricəsində pulun geri qaytarılması tələb etdiklərində isə Kontent provayderlər müxtəlif bəhanələrlə bunu qəbul etməyiblər. 
Çünki bu xidmətlərə qoşulan abunəçilər ilə Kontent provayderlər arasında heç bir yazılı müqavilə yoxdur. Məlumatsız istehlakçılar məcbur da olsa, bu vaxta qədər ödədikləri pulları provayderlərə bağışlayıb, bundan sonrası üçün abunəliklərini dayandırıblar.
Əslində isə elektron ticarət haqqında təkminləşdirilmiş qanunvericilik uzaqdan satılan mal və xidmətlər haqqında bütün məsələləri həll edə bilərdi. Belə olan təqdirdə, istehlakçılar qeyri-qanuni yolla abunə olduqları servislərdən pullarını və digər haqlarını asanlıqla geri ala biləcəkdilər. 
Elektron ticarət haqqında qanunvericilik Avropa və Amerikada bütün istehlakçıları qoruduğu üçün istehlakçılar rahatlıqla “SMS”, bank kartları vasitəsilə hər bir xidmət və məhsulu güvənib alırlar. 
Məsələn, Avropada, Amerikada Kontent provayderlərin abonentlərə icazəsiz reklam göndərməsi qadağandır. Niyə istehlakçıdan icazəsiz onun telefonuna reklam mesajı göndərib narahat etməlidir ki?!”.
Ülviyyə R. Əli
www.oxu.az
"

"“WhatsApp” səsinizi yazıya çevirəcək – YENİLİKYenilik iOS platformalı telefonlar üçün dəstəklənir.Dünyanın ən məşhur mesajlaşma şəbəkəsi “WhatsApp” iOS platformalı telefonlar üçün yenilik edib.
Oxu.Az Milli.Az-a istinadən xəbər verir ki, 88 Mb-lıq 2.16.10 seriyalı yenilik iOS 10-un funksiyalarından daha yaxşı yararlanmaq üçün istifadəyə verilib.

Yenilik sayəsində artıq “Siri” ilə “WhatsApp”ı əlaqələndirmək olacaq. Belə ki, “Siri” sizə səsli olaraq “WhatsApp” mesajınızı oxuyacaq və sizin dediklərinizi mesaj olaraq göndərəcək.

U.A.
www.oxu.az
"

"ABŞ “Azercell”in səhmdarını cərimə edə bilər“Telia” şirkətinin rəhbəri Özbəkistan bazarına daxil olmaq üçün rüşvətdən istifadə etdiklərini dolayı yolla etiraf edib.ABŞ hökuməti İsveçin telekommunikasiya nəhəngi “Telia” şirkətini Özbəkistandakı korrupsiya qalmaqalına görə 1,4 milyard dollar cərimə etmək niyyətindədir.
Oxu.Az-ın məlumatına görə, “APA-Economics” “Financial Times” qəzetinə istinadən xəbər verir ki, sanksiya ABŞ-ın Xarici Korrupsiya Təcrübələri Aktı üzrə ən iri məbləğdə olan cərimələrdən biri ola bilər.
“Telia”nın rəhbəri Meri Eyrlinq isə yaranmış vəziyyəti bu cür şərh edib. “Cərimə olduqca böyükdür. Biz məlumatı dəqiqləşdirməliyik və tənzimləyicilərlə davam edən müzakirələrin necə həll olunacağı barədə qərar verməliyik”.
Artıq bir neçə ildir iddia olunur ki, “Telia” 2007-ci ildə Özbəkistan bazarına daxil olmaq üçün bu ölkənin bəzi yüksək rütbəli məmurlarına rüşvət təklif edib. Son açıqlamasında M.Eyrlinq də dolayı yolla bunu etiraf edib: 
“Şirkətimizin Özbəkistan bazarına daxil olması qeyri-etik və səhv yolla baş tutub. Mən bunu dəfələrlə demişəm ki, biz çox böyük məsuliyyətin altına giririk. Hal-hazırda isə məsələyə aydınlıq gətirmək üçün tənzimləyicilərlə yaxından əməkdaşlıq edirik”.
Xatırladaq ki, ötən ilin avqust ayında “Telia” bildirib ki, tədricən Asiya regionundakı iştirakını dayandıracaq. Şirkət “uzun illərdir yerli tərəfdaşlarının korrupsiyaya uğramasına dair araşdırmalardan yorulduğunu” bildirib.
Şirkət artıq Nepaldakı aktivlərini satıb.
Hazırda şirkətin Avrasiya bölməsinə Azərbaycan, Gürcüstan, Qazaxıstan və Moldovadakı biznesi birləşdirən “Fintur Holdings” və Özbəkistandakı aktivləri daxildir. Onu da bildirək ki, “Fintur Holdings”in bir hissəsi “Turkcell” şirkətinə məxsusdur.
Bu yaxınlarda yayılan məlumata görə, “Telia” Tacikistandakı törəməsi “Tcell” şirkətindəki payını satır. “Telia” “Central Asian Telecommunications Development B.V.” şirkətindəki 60%-lik payını “Aga Khan” İqtisadi İnkişaf Fonduna satmaq niyyətindədir. Yeri gəlmişkən, “Aga Khan” “Tcell”dəki qalan 40%-in sahibidir.
Bazar dəyəri 66 milyon dollar olan “Tcell”in satışından “Telia” 39 milyon dollar əldə etmək niyyətindədir.
U.A
www.oxu.az
"

"“YouTube” sosial şəbəkə istifadəyə verdiŞirkət gələcəkdə sosial şəbəkənin funksiyalarını genişləndirməyi hədəfləyib. “YouTube” videohostinqi “YouTube Community” sosial şəbəkəsini istifadəyə verib. Hazırda xidmət beta sınaq mərhələsindədir və ondan yalnız məhdud sayda bloger yararlana bilər.
Oxu.Az xəbər verir ki, “ICTnews” Elektron Xəbər Xidməti “4PDA” resursuna istinadən yazır ki, yeni sosial şəbəkə videoçarx müəlliflərinə videoları təkcə öz kanallarında yerləşdirməyə deyil, həm də abunəçilərlə digər kontenti paylaşmağa imkan verəcək. 
Məsələn, “Community” bölməsində blogerlər fotoşəkil, mətn, “GIF” təsvirlər və s. çap edə biləcəklər. Bu məlumatların hamısı kanal abunəçilərinin lentində avtomatik göstəriləcək.
Videohostinq nümayəndələrinin sözlərinə görə, onlar istifadəçilərin reaksiyasını diqqətlə izləyəcəklər. Gələcəkdə şirkət sosial şəbəkənin imkanlarını genişləndirərək bir sıra yeni funksiyalar əlavə etməyi planlaşdırır.
“YouTube Community”in əsas vəzifəsi video müəlliflərinə kanallarına yeni kontent vasitəsilə auditoriyanı cəlb etmək və onu saxlamaqla yanaşı, istifadəçilərlə ünsiyyət qurmağa kömək etməkdir. 
U.A
www.oxu.az
"

"“Apple” “iOS 10”-u təqdim etdi – VİDEOSentyabrın 13-də “Apple” şirkəti smartfon və planşetlər üçün yeni “iOS 10” əməliyyat sistemini təqdim edib.
Oxu.Az-ın xəbərinə görə, bu barədə şirkətin rəsmi saytında məlumat verilir.
Əsas dəyişiklik “iMessage” proqramında edilib. Buraya stikerlər və animasiyalı mesajlar əlavə olunub. Bundan əlavə mesajlarda sözləri müvafiq simvollara dəyişmək olar.
“Apple” həmçinin görünməyən mesajlar funksiyasını ekranda çıxarıb. Qısa mesajları isə “Tapback” funksiyası vasitəsilə göndərmək olar. 
Yeni “iOS”-da mesajlarda əlavə foto və videonun üzərində şəkil çəkmək olar.
Yeni “iOS”-da birbaşa bildiriş mərkəzindən foto və videonu açmaq, həmçinin ismarıclara cavab vermək mümkün olacaq. Bundan əlavə, vicetlər bloka salınmış ekranda da görünəcək.
Qeyd edək ki, telefonun ilk kodunu bilməyən şəxslərin “iOS 10”-u yeniləməsi məsləhət görülmür.

www.oxu.az
"

"Printerlər internet hücumuna ən dayanıqsız qurğudurİnternet üzərindən çap protokolunu dəstəkləyən müasir printerlərin əksəriyyəti fayllara ümumi giriş təklif edir. “BitDefender” şirkətinin mütəxəssisi Boqdan Botezatu deyib ki, marşrutlayıcı ilə müqayisədə printerlər internetdə hücuma dayanıqsız ən zəif qurğudur.
Oxu.Az xəbər verir ki, “ICTnews” Elektron Xəbər Xidməti “securitylab.ru” saytına istinadən yazır ki, amma son zamanlar tez-tez bu və ya digər istehsalçının marşrutlayıcısında aşkar edilmiş boşluqlar haqda xəbərlər oxuyuruq. 
Məsələn, cari ilin avqustunda Çinin “BHU” şirkətinin istehsalı olan marşrutlayıcıda hakerlərə müxtəlif əməliyyatları həyata keçirməyə imkan verən çoxsaylı boşluq aşkar edilib.
Tədqiqatçının sözlərinə görə, internet üzərindən çap protokolunu dəstəkləyən müasir printerlərin əksəriyyəti fayllara ümumi girişi təklif edir. Bu halda istifadəçilərin bir çoxu standart sazlamanı dəyişdirərək bu seçimi deaktiv etmir. Bunun nəticəsi kimi haker məxfi sənədlərə müdaxilə edə bilir.
Bundan əvvəl Nyu-York Universitetinin tədqiqatçıları xəbərdarlıq etmişdilər ki, internetə qoşulmuş “3D” printerlər yalnız üçölçülü obyektlərin yaradılması üçün deyil, həm də sənaye casusluğu üçün istifadə edilə bilər.
U.A
www.oxu.az
"

"Rabitəçilər bayram günlərində gücləndirilmiş iş rejimində işləyəcəklərRabitə və Yüksək Texnologiyaları Nazirliyi Qurban bayramı ərəfəsində rabitə, internet, televiziya, radio və poçt rabitəsinin fasiləsiz xidmətini təmin etmək məqsədilə struktur bölmələrinə tapşırıq verib. 
Oxu.Az xəbər verir ki, nazirliyin məlumatına görə, rabitə şəbəkələrinin fasiləsiz işini təmin etmək üçün dövlət operatorlarının telekommunikasiya qovşaqları bayram günlərində gücləndirilmiş rejimdə işləyəcəklər.
Nazirlik telefon xətlərinin və borcu olan abonentlərin (onların müraciəti əsasında) fasiləsiz işini təmin etməyi tapşırıb.
Operatorların bütün struktur bölmələrinə mümkün problemlərin təcili aradan qaldırılması üçün təhlükəsizlik xidmətini gücləndirmək və regional qəza briqadalarını hazırlıq vəziyyətinə gətirmək tapşırığı verilib.
www.oxu.az
"

"Avtomobillərin icbari sığortası internetlə satılacaqSürücülər elektron imza almalı olacaqlar.Azərbaycanda avtomobillərin icbari sığortasının elektron satışına başlanacaq. 
Oxu.Az xəbər verir ki, Fins.az-ın məlumatına görə, hələ fevral ayının 16-da “İcbari sığortalar haqqında” qanuna edilən dəyişikliklərdə icbari sığorta müqavilələrinin elektron qaydada da bağlanması nəzərdə tutulub. 
Bunun üçün vətəndaşlar elektron imzadan istifadə edərək və elektron sənəd əldə edəcəklər. 

İcbari Sığorta Bürosundan verilən məlumata görə, hazırda elektron müqaviləyə keçidlə bağlı sistemdə texniki işlər görülür.
2-3 ay ərzində bununla bağlı bütün işlərin yekunlaşacağı gözlənilir. Bu ilin sonuna kimi avtomobillərin icbari sığortasının elektron qaydada satışına başlanacaq.
Qeyd edək ki, icbari sığortanı elektron qaydada əldə etmək üçün sürücülər elektron imza almalı olacaqlar. Avtomobil sahibləri ya Elektron Hökumət portalı vasitəsilə, ya da poçt bölmələrinə yaxınlaşaraq elektron imza ala bilərlər.
Bunun üçün yalnız şəxsiyyət vəsiqəsi və sürücünün istifadə etdiyi mobil telefon nömrəsi lazımdır. Sürücü qeydiyyatdan keçdikdən sonra istifadəçi login və parolu telefona SMS-lə göndərilir. 
U.A
www.oxu.az
"

"Vergi ödəyiciləri üçün “İkitərəfli SMS” xidməti ödənişsiz oldu30 mindən çox vergi ödəyicisi bu xidmətdən faydalana biləcək. Vergilər Nazirliyi tərəfindən 2012-ci ildən etibarən “İkitərəfli SMS xidməti”nin tətbiqinə başlanılıb. 
İndiyə kimi “İkitərəfli SMS xidməti” vasitəsilə yalnız xidmətə “Azercell” nömrələri ilə abunə olmuş şəxslərə vergi öhdəlikləri və vergi orqanının qanuni tələbləri barədə 10 istiqamətdə, xidmətdən sorğu vasitəsilə istifadə edən şəxslərə isə 3 istiqamətdə məlumatlar göndərilirdi. 
“İkitərəfli SMS xidməti” vasitəsilə vergi ödəyicilərinə göndərilən məlumatların genişləndirilməsi məqsədi ilə görülmüş işlər nəticəsində 2014-cü ilin noyabrından etibarən abunə olmuş şəxslərə əlavə 11, xidmətdən sorğu vasitəsilə istifadə edən şəxslərə isə əlavə 2 istiqamət üzrə məlumatların göndərilməsi də təmin edilib. 
Bu barədə nazirlikdən Oxu.Az-a bildirilib. 
Hazırda “İkitərəfli SMS xidməti” vasitəsi ilə abunə olmuş şəxslərə vergi öhdəlikləri və vergi orqanının qanuni tələbləri barədə 21, xidmətdən sorğu vasitəsilə istifadə edən şəxslərə isə 5 istiqamətdə məlumatlar göndərilir. Artıq digər mobil operatorların (“Bakcell”, “Nar”) abonentlərinə bu xidmətdən istifadə etmək imkanı yaradılıb. 
“İkitərəfli SMS xidməti”nə olan marağı, eləcə də bu xidmətin əhəmiyyətini nəzərə alaraq, ondan daha səmərəli istifadə edilməsi məqsədilə xidmətin tanıtdırılması yolları müzakirə edilir. 
Müzakirələr nəticəsində “Azercell” nömrələrindən istifadə edən və fəaliyyəti aktiv olan 30 min vergi ödəyicisinə, eləcə də SMS xidmətindən istifadə üçün qeydiyyatdan keçmiş, lakin abunə olmamış şəxslərə ödənişsiz abunəlik xidmətinin 3 ay müddətinə aktivləşdirilməsinə dair icraçı şirkətlə razılıq əldə edilib. 
Beləliklə, yaxın günlərdə 30 mindən çox vergi ödəyicisi “İkitərəfli SMS xidməti”ndən ödənişsiz şəkildə faydalana biləcək. 
Ülviyyə R. Əli
www.oxu.az
"

"“iPhone 7”-ni nə vaxt və neçəyə ala biləcəyik?Gecə saatlarında ictimaiyyətə təqdim olunan “iPhone 7” və “iPhone 7 Plus” smartfonlarının Azərbaycanda satışa çıxarılacağı vaxt və qiyməti məlum oldu.
Oxu.Az-a mobil telefonların satış mərkəzlərindən bildirilib ki, yeni smartfonların ilk partiyası artıq sifariş olunub.
“iPhone 7” və “iPhone 7 Plus” gələn ayın əvvəlindən Azərbaycan bazarında satışa çıxarılacaq.
Smartfonların ilkin qiyməti də məlum olub. 
Verilən məlumata əsasən, telefonun yaddaşından asılı olaraq onun qiyməti 1600-2100 manat civarında müəyyənləşib.
Qeyd edək ki, yeni smartfonların şüşə və alüminiumdan dairəvi korpusu var. “iPhone 7” paslanmaz poladdan olan “Apple” loqosu ilə diqqəti cəlb edir. “Suya davamlılıq” yeni modellərə əlavə edilən əsas xüsusiyyətlərdən biridir. “iPhone 7” modelində “Home” düyməsi yenidən dizayn edilib. “iPhone 7”-nin kamerası 12 MP-lik sensor və optik görüntü sabitləyici ilə təchiz edilib. Fotolar yeni “iP7” çipi vasitəsilə emal olunacaq. Ön kamera 7 MP-dir və HD formatında fotolar çəkməyə imkan verəcək. 
Yeni modellərdə kamera ilə çəkilən şəkillər 50% daha parlaq, fokuslanma isə daha stabil olacaq. Hər iki smartfon yeni enerjiyə qənaət nəzarəti ilə 64 bitlik dördnüvəli “A10 Fusion” prosessorları və altınüvəli qrafika çipi ilə təchiz olunub. Smartfon alıcılarına dörd rəng seçimi təqdim olunacaq: qızılı, boz, çəhrayı və qara.
A.M.
www.oxu.az
"

"iPhone 7-nin qiyməti açıqlandı“Apple” şirkəti iPhone 7 və iPhone 7 Plus smartfonlarının qiymətini və satışa çıxarılacağı tarixi açıqlayıb.
Oxu.Az xəbər verir ki, 32 Gb iPhone 7 smartfonunun qiyməti 649 dollar, iPhone 7 Plus-un qiyməti isə 749 dollar təşkil edəcək.
Smartfonlar 32 GB, 128 GB və 256 GB daxili yaddaş ilə satışa çıxarılacaq.
Yeni gadcetləri artıq sentyabırn 9-dan etibarən sifariş vermək olar. 
Smartfonların satışına “ilk dalğa” ölkələrində sentyabrın 16-da, “ikinci dalğa” ölkələrində isə sentyabrın 23-də start veriləcək.
www.oxu.az
"

"“Apple” iPhone 7-ni təqdim etdi – FOTO + VİDEO“Apple” şirkəti Kaliforniyadakı qərargahında yeni “iPhone 7” və “iPhone 7 Plus” smartfonlarının təqdimatını keçirib.
Oxu.Az xəbər verir ki, yeni smartfonların şüşə və alminiumdan dairəvi korpusu var. “iPhone 7” paslanmaz poladdan olan “Apple” logosu ilə diqqəti cəlb edir. 
“Suya davamlılıq” yeni modellərə əlavə edilən əsas xüsusiyyətlərdən biridir. “iPhone 7” modelində Home düyməsi yenidən dizayn edilib.
“iPhone 7”nin kamerası 12 MP-lik sensor və optik görüntü sabitləyici ilə təchiz edilib. Fotolar yeni  iP7 çipi vasitəsi ilə emal olunacaq. Ön kamera  7 MP-dir və HD fromatında fotolar çəkməyə imkan verəcək. 
Yeni modellərdə kamera ilə çəkilən şəkillər 50% daha parlaq, fokuslanma isə daha stabil olacaq. 
Hər iki smartfon yeni enerjiyə qənaət nəzarəti ilə 64-bitlik dördnüvəli A10 Fusion prosessorları və altınüvəli qrafika çipi təchiz olunub.
Smartfon alıcılarına dörd rəng seçimi təqdim olunacaq: qızılı, boz, çəhrayı və qara.

























































www.oxu.az
"

"Rabitəçilərin maaşı artırılıbCari ilin sentyabr ayının 1-dən etibarən Rabitə və Yüksək Texnologiyalar Nazirliyinin strukturunda çalışan işçilərin ştat üzrə aylıq vəzifə maaşları qaldırılıb.
Oxu.Az xəbər verir ki, nazirlikdən “APA-Economics”ə verilən məlumata görə, “Rabitə və Yüksək Texnologiyalar Nazirliyi haqqında Əsasnamə”nin 5.5.7-ci yarımbəndini rəhbər tutaraq rabitə birlik və müəssisələrində işləyənlərin əmək haqları 10%-dək artırılıb.
Əmək haqlarının artırılmasında üstünlük əsasən regionlara və vətəndaşlara birbaşa xidmət göstərən müəssisələrin əməkdaşlarına verilib.
Belə ki, artım “Aztelekom” MMC-nin baş idarəsi üzrə 5%, digər bütün müəssisələri üzrə 10%, “Azərpoçt” MMC-nin (aparat istisna olmaqla) “Azərekspresspoçt” rabitə müəssisəsi üzrə 5%, digər bütün müəssisələri üzrə 10%, “Bakı Telefon Rabitəsi” İstehsalat Birliyinin Xətai, Yasamal, Nizami, Sabunçu, Qaradağ Telefon qovşaqları 5%, Xəzər Telefon Qovşağı və Bakı Avtomat Telefon Qovşağı üzrə 10%, “Teleradio” İstehsalat Birliyi üzrə 10%, “Azərmarka” MMC üzrə 5%, “Hərbiləşdirilmiş Mühafizə İdarəsi” MMC üzrə 10% təşkil edib.
Bundan başqa, nazirliyin strukturuna daxil olan qurumlar və strukturuna daxil olmayan tabeliyindəki qurumlar (dövlət büdcəsindən maliyyələşən təşkilatlar istisna olmaqla) tərəfindən bəzi işçilərin aylıq əməkhaqqının ölkə üzrə yaşayış minimumu səviyyəsinə çatdırılması təmin edilib.
Qeyd edək ki, 2016-cı ilin yanvar-iyun aylarında ölkə iqtisadiyyatında muzdla çalışan işçilərin orta aylıq nominal əməkhaqqı 488,1 manat təşkil edir.
İqtisadiyyatın digər sahələri ilə müqayisədə informasiya və rabitə sahələrində orta aylıq nominal əməkhaqqı daha yüksəkdir. Belə ki, hazırda sektor üzrə orta aylıq əməkhaqqı 746,8 manatdır.
U.A
www.oxu.az
"

"“iPhone 7”-nin təqdimatdan öncə son fotoları yayıldı Yeni model Bakı vaxtı ilə saat 20:00-da təqdim ediləcək.“Apple”ın rəsmi təqdimatından bir gün öncə internetdə “iPhone 7”-nin real fotoları yayılıb.
Oxu.Az-ın məlumatına görə, İKT.lent.az-ın xəbərinə görə, fotoları Vyetnamdakı “PhonGee” elektronika mağazasının yaydığı bildirilir.
Fotolardan görünür ki, cihaz yeni “iPhone 7” barədə bundan öncə internetə sızan çoxsaylı məlumatlara uyğun gəlir. Bu informasiyalar əsasında məlum idi ki, yeni smartfonlar “IPx7” standartı ilə toz və nəmdən mühafizə olunur və suyun altında yarım saata qədər qala bilir. SİM-kartdakı rezin təbəqə bunu sübut edir.
Fotolarda iki moduldan ibarət yeni işıq diodu da görünür. Yenilənmiş “True Tone” texnologiyası sayəsində kifayət qədər işıqlandırma olmayan məkanlarda daha dəqiq balans əldə etmək mümkün olacaq.
Yeni fotolar başqa bir informasiyanı da təsdiqləyir: “iPhone 7” 4K formatında saniyədə 60 kadr tezliyi ilə video çəkə biləcək ilk smartfon olacaq.  
Qeyd edək ki, ABŞ və bir sıra ölkənin sakinləri üçün ilkin satışlar sentyabrın 9-da başlayacaq. Mağazaların piştaxtalarına “iPhone 7” sentyabrın 23-də çıxacaq.
Daha öncə “Bloomberg” öz mənbələrinə istinadən “Apple”in yeni smartfonu artıq 2016-cı ilin sentyabrın 7-də təqdim edə biləcəyi barədə məlumat yaymışdı. Amma agentlikdə “iPhone 7”-nin satışa sentyabrın 16-da çıxarılacağını bildiriblər.  
Son məlumatlara görə isə Apple, Bakı vaxtı ilə saat 20:00-dan yeni iPhone 7 modelini təqdim edəcək.
Apple-ın təqdimatını bu linkdən izləyə bilərsiniz.
 














U.A
www.oxu.az
"

"“Apple” “iPhone 4”-dən imtina edirŞirkət bəyan edib ki, köhnə qurğuların istehsalı baha başa gəlir.“Apple” şirkəti “iPhone 4” smartfon modelinin və “iPod Classic” portativ media pleyerinin proqram dəstəklənməsini sentyabrın 13-dən etibarən rəsmən dayandıracaq.
Oxu.Az-ın məlumatına görə, Fins.az “polit.ru” resursuna istinadən xəbər verir ki, bununla bağlı qərar mobil qurğuların sayının artması, eləcə də texnologiyaların gündəlik yenilənməsi ilə əlaqədar qəbul edilib.
“Apple” nümayəndələrinin sözlərinə görə, köhnə qurğuların istehsalının baha olmasına görə onları dəstəkləmək iqtisadi baxımdan sərfəli deyil.
Qeyd edək ki, “iPhone 4” və “iPod Classic” qurğularının istehsalı beş il əvvəl dayandırılıb.

Hazırda “Apple” qurğuların təmirini qanunauyğun olaraq daha 2 il müddətinə yalnız Kaliforniyada həyata keçirəcək.
U.A
www.oxu.az
"

"Beynəlxalq maliyyə sistemindən Mərkəzi Banka – TÖVSİYƏSWIFT – Qlobal Banklararası Maliyyə Telekommunikasiya Cəmiyyətinin üzvü olan bütün təşkilatlara ünvanlanmış, beynəlxalq aləmdə son zamanlar baş verən kiber cinayətlkarlıq ilə bağlı tövsiyə məktubu Azərbaycan Mərkəzi Bankına (AMB) da daxil olub. 
Məktubda bütün üzv təşkilatlara SWIFT-in informasiya təhlükəsizliyinin təmin olunması istiqamətində buraxdığı proqram təminatı yeniliklərinin verilən qrafik əsasında tətbiq edilməsi tövsiyə olunur. 
Bu barədə Oxu.Az-ın sorğusuna cavab olaraq Azərbaycan Mərkəzi Bankından (AMB) bildirilib. 
“Eyni zamanda bildirilir ki, SWIFT şəbəkəsindən istifadə üzrə təhlükəsizlik qaydalarına daha ciddi riayət olunmalı, səlahiyyətlər bölgüsünə, identifikasiya və autentifikasiya kimi məsələlərə nəzarət gücləndirilməlidir.
Mərkəzi Bankın ödəniş və digər sistemlərində informasiya təhlükəsizliyinin təmin olunması üçün müvafiq qanunvericilik aktlarının tələbləri əsasında akreditasiya olunmuş “Bank Sertifikat Xidmətləri Mərkəzi” yaradılmış və bütün sistemlərin iştirakçısı olan maliyyə təşkilatları ilə informasiya mübadiləsi bu mərkəzdən alınmış elektron sertifikatlardan istifadə olunmaqla həyata keçirilir. 
Eyni zamanda, SWIFT-in informasiya resurslarına inteqrasiya olunmuş ödəniş sistemlərində informasiya təhlükəsizliyinin təmin olunması üçün ən müasir metodlardan istifadə olunur və cəmiyyətin informasiya təhlükəsizliyi istiqamətində buraxdığı bütün proqram təminatı yenilikləri qrafik əsasında vaxtında tətbiq edilir”, - deyə AMB-dən qeyd edilib. 
Xatırladaq ki, bir müddət öncə SWIFT beynəlxalq maliyyə sistemi mərkəzi banklara ünvanladığı məktubda onları yeni haker hücumları dalğası barədə məlumatlandırıb.
Məktubda təhlükəsizlik tədbirlərinin gücləndirilməsinin vacibliyinə diqqət çəkilir: 
“Haker hücumlarının bəziləri uğursuzluğa düçar olsa da, bəziləri kiber cinayətkarlar üçün uğurlu olub. Hücumlar fevral ayında Banqladeş Mərkəzi Bankına olunan hücumların ardı kimi qiymətləndirilir”.
Ülviyyə R. Əli
www.oxu.az
"

"Zükerberqdən “WhatsApp” və “Messenger”lə bağlı qərar“Facebook” sosial şəbəkəsinin yaradıcısı və baş direktoru Mark Zükerberq “WhatsApp” və “Messenger” əlavələrini birləşdirmək niyyətində deyil.
Oxu.Az lent.az-a istinadən bildirir ki, belə bir bəyanatla M.Zükerberq Cənubi Afrika Respublikasının KİV-lərinə müsahibəsində çıxış edib.

 

“Facebook”un baş direktoru hesab edir ki, hər iki əlavə müxtəlif növ ünsiyyət üçün nəzərdə tutulub və hər birinin 1 milyarddan artıq istifadəçisi var.

 

Xatırladaq ki, “Facebook” sosial şəbəkəsi “WhatsApp” messencerini 19 milyard dollara satın alıb. Bu günlərdə isə “WhatsApp” elan edib ki, “Facebook”un istifadəçi məlumatlarını bölüşəcək.
www.oxu.az
"

"Rusiyanın mobil operatoru Azərbaycanla danışıq tariflərini artırıbRusiyanın “VimpelCom” mobil operatoru Mərkəzi və Şimal-Qərb federal dairəsinin ərazisində bəzi “qonaq tarifləri”nin qiymətini artırıb.
Oxu.Az xəbər verir ki, bu barədə şirkətin cümə axşamı dərc olunan məlumatında bildirilir.
MDB ölkələrinə “MDB ölkələri - 2013” tarifləri üçün zənglər bir neçə istiqamətlər üçün iki dəfə artırılıb.
Belə ki, Azərbaycana zənglərin 1 dəqiqəsinin qiyməti 9 rubldan (0,22 AZN) 18 rubla (0,44) qədər artırılıb. Həmçinin abunəçilər Qazaxıstan, Gürcüstan və Qırğızıstan ilə 1 dəqiqəlik danışıq üçün 5 rubl deyil (0,12 AZN), 12 rubl (0,29) ödəməli olacaqlar. Eyni zamanda Belarusla da danışıq dəqiqəsinin tarifi 15 rubldan (0,37 AZN) 25 rubla (0,61) qədər bahalaşdırılıb.
N.O.
www.oxu.az
"

"İnternetlə satılan mallar bahalaşacaqAzərbaycan Prezidentinin “2016-cı ildə vergi sahəsində aparılacaq islahatların istiqamətləri”nin təsdiqi və vergi inzibatçılığının təkmilləşdirilməsi haqqında” 4 avqust 2016-cı il tarixli Sərəncamı bu il vergi sahəsində əsaslı islahatlara yol açıb.
Oxu.Az Vergilər Nazirliyinə istinadən xəbər verir ki, həyata keçirilməsi nəzərdə tutulan tədbirlər sırasında rəqəmsal iqtisadiyyatın vergiyə cəlb edilməsi xüsusi əhəmiyyət kəsb edir. 
Elektron ticarət-texnologiyalardan istifadə ilə malların alqı-satqısı, xidmətlərin görülməsi üzrə həyata keçirilən fəaliyyət növüdür. 
Ölkəmizdə “Elektron ticarət haqqında” Qanun 2005-ci ildə qəbul edilib. 2008-ci il dekabrin 2-də “SilverKey Azərbaycan” şirkəti ilk dəfə olaraq “VISA” və “MasterCard” vasitəsilə xüsusi lisenziya alıb və bundan sonra Azərbaycanda e-ticarət formalaşmağa başlayıb.
Ölkəmizdə biznesin elektron qaydada aparılması zamanı meydana çıxan hüquqi və iqtisadi münasibətləri tənzimləyən bir sıra qanunvericilik aktları mövcuddur. 
Bunlara “Elektron sənəd, elektron imza haqqında”, “Elektron ticarət haqqında” qanunlar, Azərbaycan Respublikasının Mülki Məcəlləsinə və İnzibati Xətalar Məcəlləsinə elektron ticarətlə bağlı müddəaların daxil edilməsini göstərmək olar. Hazırda elektron ticarətə vergi nəzarəti Vergi Məcəlləsi ilə müəyyən olunmuş ümumi qaydada aparılır. 
Qeyd etmək lazımdır ki, elektron ticarətdə “elektron pulların” tətbiqi bu sahəyə vergi nəzarətinin həyata keçirilməsini çətinləşdirir. 
Bundan başqa, belə əməliyyatların transmilli olması vergi nəzarəti üçün əlavə problemlər yaradır. Təcrübə göstərir ki, bir çox hallarda e-ticarət əməliyyatları həyata keçirən şəxsin, yəni satıcının bir dövlətin, alıcının isə digər dövlətin rezidenti olması, serverin isə tamamilə başqa dövlətdə yerləşməsi vergi orqanlarının üzləşdiyi əsas problemlərdəndir. 
Hazırda Vergilər Nazirliyinin mütəxəssisləri elektron ticarətin vergiyə cəlb olunmasının daha səmərəli mexanizminin yaradılması üçün qanunvericiliyin və informasiya texnologiyalarının təkmilləşdirilməsi sahəsində ciddi işlər görməkdədirlər. 
Elektron ticarət üzrə vergi nəzarətinin təşkil edilməsi məqsədi ilə, ilk növbədə, ölkədə kommersiya məqsədləri ilə yaradılan bütün internet resursları vergi uçotuna alınmalı və onların gəlirlərinin vergi qanunvericiliyinə uyğun bəyan edilməsi təmin olunmalıdır. 
Eyni zamanda, bu növ fəaliyyəti həyata keçirən şəxslərin istifadə etdiyi veb-səhifələrin müəyyən edilməsi ilə vergi orqanında uçotunun yoxlanılması həyata keçiriləcək. 
Azərbaycanda internet istifadəçilərinin sayının artması, nağdsız hesablaşmaların stimullaşdırılması ilə bağlı nəzərdə tutulan tədbirlər, internet vasitəsilə  alış-veriş edən əhalinin sayının gündən-günə çoxalması ölkəmizdə elektron ticarətin vergiyə cəlb olunması üçün böyük potensial olduğunu göstərir. 
Son illər ölkə daxilində internet saytlarında və ya sosial şəbəkələrdə reklam yerləşdirməklə, habelə internet üzərindən elektron ticarət həyata keçirməklə bağlı iqtisadi fəaliyyətin miqyasının artması müşahidə edilir. Məlum olduğu kimi, xərclər aşağı olduğundan elektron ticarət məhsulların daha ucuz qiymətə təklif olunması ilə səciyyələnir. 
Elektron ticarət fəaliyyəti ilə məşğul olan vergi ödəyicilərinin uçotu istehlakçıların hüquqlarının qorunmasına da öz müsbət təsirini göstərəcək. 
Bəzi hallarda istehlakçıların elektron ticarət şəbəkələrindən mal alarkən hüquqları pozulur. Bu vergi ödəyicilərinin uçota alınması elektron ticarət sahəsində satıcı və alıcı arasındakı münasibətlərin tənzimlənməsinə şərait yaradacaq.
Ülviyyə R. Əli
www.oxu.az
"

"“Instagram”dan yeni funksiya - VİDEO“Instagram” sosial şəbəkəsi yeni funksiyanı işə salıb. iOS bazalı smartfon sahibləri şəkil və videoları baş və şəhadət barmaqlarının yardımı ilə böyüdə biləcəklər. Android-qurğuların istifadəçiləri üçün zoom yaxın həftələrdə təqdim ediləcək. 
Oxu.Az xəbər verir ki, bu barədə “Instagram”ın rəsmi hesabında məlumat yayılıb. 
Şəkil və videolar istifadəçi ekrana toxunduğu müddət ərzində böyüdülmüş qalacaq. Bununla yanaşı, “Instagram” yüklənmiş materialın keyfiyyəti ilə bağlı məhdudiyyətlərə sahibdir, belə ki, bəzi şəkillər böyüdüldükdə keyfiyyətini itirir. 




 

Starting today, you can pinch to zoom on photos and videos in feed, on profiles and on Explore. Dive into an adorable puppy’s smile or into every detail of your friend’s new shirt. Over the past six months, you’ve seen many exciting changes come to Instagram, from a new icon to longer videos and even a new way to share everyday moments with Instagram Stories. And as things change, we’re still focused on improving the core parts of Instagram. Zoom is available today for Instagram on iOS. Zoom will be available on Android in the coming weeks.
Видео опубликовано Instagram (@instagram) Авг 31 2016 в 8:00 PDT




N.O.
www.oxu.az
"

"Naməlum ünvanlardan gələn məktubları neçə nəfər açır?Alman alimləri irimiqyaslı araşdırma aparıb.Alman alimləri şəbəkədə yayılan naməlum istifadəçilərin məktublarının neçə nəfər tərəfindən açıldığını müəyyən edib.
Oxu.Az-ın məlumatına görə, İKT.lent.az-ın “vev.by” saytına istinadən verdiyi məlumata görə, Nürnberq Universitetinin alimləri 1700-dən çox adamın iştirak etdiyi irimiqyaslı araşdırma aparıb. 
Bu insanlara müxtəlif naməlum akkauntlardan qeyri-müəyyən məzmunlu məlumatlar göndərilib. Bununla da neçə nəfərin spamdan və haker müdaxiləsindən qorxmadan bu məlumatı açacağını öyrənmək qarşıya məqsəd qoyulub. 
Araşdırmanın nəticələri göstərib ki, hər ikinci adam naməlum ünvandan göndərilən məktubu açır. Onlardan 56%-i bu ehtiyatsızlığa öz elektron poçtunda, 39%-i sosial şəbəkələrdə yol verir.
www.oxu.az
"

"Gələcəyin fləş kartı hazırlanırNovosibirskdə Rusiyanın yarımkeçirici texnologiya üzrə fizikləri tərəfindən gələcəyin fləş kartı hazırlanır.
Oxu.Az AZƏRTAC-a istinadən xəbər verir ki, yeni icadın digər fləş kartlardan 2-3 dəfə sürətli olacağı bildirilir.
Gələcəyin kartı multiqrafenlə tərtib olunacaq ki, bu da bir karbon atomu qalınlığında qrafit qatıdır. Bu material nanotexnologiya üçün çox perspektivli hesab olunur. Burada multiqrafendən elektrik enerjisinin qorunması üçün istifadə ediləcək. Rusiyalı alimlər bu texnologiyanın əsasında gələcəyin fləş kartlarının istehsal olunacağını vurğulayırlar.
Mütəxəssislər hazırda bu istiqamətdə əsaslı araşdırmaların aparıldığını, irimiqyaslı istehsalı haqqında danışmağın isə hələ tez olduğunu bildiriblər.
Z.C
www.oxu.az
"

"Tim Kuk Avropa Komissiyasının qərarına reaksiya verdiŞirkət bütün borclarını ödəyib.“Apple” şirkəti Avropa Komissiyasının onlara 13 milyard avroluq vergi cəzası təyin etməsinə münasibət bildirib. 
Oxu.Az “Bloomberg”ə istinadən xəbər verir ki, “Apple”in icraçı direktoru Tim Kuk yazılı açıqlamasında bildirib ki, bu qərarın bənzəri görülməyib. 
“Apple İrandiyada vergi qanunlarının işlənmə mexanizmləri barəsində dövlət orqanlarından mütəmadi olaraq məsləhətlər alıb. Şirkət bütün qanunları izləyir və borclar yarandıqca onları ödəyib. 
Avropa Komissiyasının şirkətə vergi borcu tətbiq edməsinin heç bir hüquqi tərəfi yoxdur. İrlandiyada heç bir təşkilatda əməkdaşlığımız olmayıb. Ancaq indi bizdən ödədiyimiz vergilərdən əlavə haqq tələb edən hökumətlə qarşı-qarşıyayıq.
Komissiya İrlandiyada vergi qanunlarını öz fikirlərinə görə dəyişmək istəyir. Bu vəziyyət, həmçinin Aİ-yə üzv ölkələrin öz vergi aktları üzərində suverenliyə də dağıdıcı bir təsir yaradır”.
Kuk, həmçinin qeyd edib ki, həm İrlandiya, həm də “Apple” bu qərara etiraz edəcək və adıçəkilən qərarın geri götürüləcəyinə əminik.
Şirkət İrlandiyada 1980-ci ildən bəri fəaliyyət göstərir və şirkətin bu ölkədə altı min işçisi var. Avropa da isə təxminən 1,5 milyon nəfəri işlə təmin edib. 
Qeyd edək ki, dünən maliyyə baxımından tarixinin ən çətin günlərini keçirən “Apple” şirkəti Avropa Komissiyasının qərarı ilə 13 milyard avroluq əlavə vergi cəzasına məruz qalıb. 
Ülviyyə R. Əli
www.oxu.az
"

"“Google” itmiş telefonları tapacaq – YENİLİKYeni funksiyaya apreldə test ediləcək.“Google” “Android”lər üçün yeni funskiya əlavə edib. Bu funksiya vasitəsilə istifadəçi itmiş telefonunu tapa biləcək.
Oxu.Az Fins.Az-a istinadən xəbər verir ki, bu ilin aprelindən test mərhələsində yoxlanılan funksiyaya görə istifadəçi “Google” sətrində “find my phone” (mənim telefonumu tap) yazmaqla onlayn xəritə üzərində telefonunun harda olduğunu görəcək.
Qeyd edək ki, bu yeni funksiya brauzerdə smartfonunuzun qeydiyyatda olduğu eyni “Google” hesabı açıq olduğu zaman işləyəcək. Əfsuslar olsun ki, oğurlanmış smartfonu bu funksiya vasitəsilə kilidə (bloklamaq) salmaq mümkün deyil.
“Google” şirkətinin mühəndislərinin sözlərinə görə, belə variant tətbiq olunsa, 3-cü şəxslər sizin hesabınızı ələ keçirib, telefonunuzu sizə zərər vermək üçün kilidə sala bilərlər. Mühəndislər smartfonun oğurlanması zamanı “Android Device Manager” veb-saytından istifadə etməyi məsləhət görürlər.
Mühüm məqamlardan biri də odur ki, “find my phone” funksiyası ola bilsin ki, yalnız “Google”un rəsmi tətbiqinin sonuncu versiyası quraşdırılan smartfonlarda işləyəcək.
www.oxu.az
"

"Mərkəzi banklara haker hücumları başladı – XƏBƏRDARLIQSWIFT beynəlxalq maliyyə sistemi onlara məktub ünvanlayıb.SWIFT beynəlxalq maliyyə sistemi mərkəzi banklara ünvanladığı məktubda onları yeni haker hücumları dalğası barədə məlumatlandırıb.
Oxu.Az-ın məlumatına görə, APA “Reuters” agentliyinə istinadən xəbər verir ki, məktubda təhlükəsizlik tədbirlərinin gücləndirilməsinin vacibliyinə diqqət çəkilir: 
“Haker hücumlarının bəziləri uğursuzluğa düçar olsa da, bəziləri kibercinayətkarlar üçün uğurlu olub. Hücumlar fevral ayında Banqladeş Mərkəzi Bankına olunan hücumların ardı kimi qiymətləndirilir”.
www.oxu.az
"

"Avropa Komissiyası “Apple”dən 19 milyard dollar vergi tələb edir – YENİLƏNİBTürkiyə Baş nazirinin müavini şirkəti Türkiyəyə dəvət edib.Maliyyə baxımından tarixinin ən çətin günlərini keçirən “Apple” şirkəti bu gün Avropa İttifaqının (Aİ) qərarı ilə 13 milyard avroluq əlavə vergi cəzasına məruz qalıb. 
Oxu.Az Trend-ə istinadən xəbər verir ki, bu qərardan sonra Türkiyə Baş nazirinin müavini Mehmet Şimşək sosial media vasitəsilə mərkəzi ofisi ABŞ-da yerləşən “Apple” şirkətini Türkiyəyə dəvət edib.
M.Şimşək bildirib ki, “Apple” Türkiyəyə gəlməlidir: 
“Aİ-nın bürokratiyası ilə mübarizə aparmadan daha səxavətli vergi təşviqləri təmin etməkdən şad olarıq”.
16:10
Avropa Komissiyası “Apple”dən 19 milyard dollar vergi ödəməyi tələb edə bilər. 
Oxu.Az bu barədə Life.ru-ya istinadən xəbər verir. 
Şirkətin borcu hələ ki dəqiq müəyyən edilməyib, amma “The Irish Times” hesab edir ki, ödəmələrin məbləği 112 milyon dolları ötə bilər. 
“Bloomberg” öz mənbələrinə istinadən xəbər verir ki, Avropa Komissiyasının iddiaları onunla bağlıdır ki, şirkət İrlandiyada yeni iş yerlərinin yaradılmasına əvəz olaraq ölkədə daha minimal vergi ödəyib. Borcun məbləğinin nə qədər olması ilə bağlı versiyalar müxtəlifdir. “JPMorgan Chase & Co. Rod Xoll” hesab edir ki, məbləğ 19 milyard dollar ola bilər.
Artıq ABŞ-da Brüsselin mövqeyini haqsız adlandırırlar. “Bloomberg”ə görə, qərar ABŞ və Avropa arasında vergi siyasəti ilə bağlı gərginliyi gücləndirə bilər. Avropa Komissiyası və ABŞ-ın Dövlət Departamentindən isə mövcud vəziyyəti şərh etmək istəməyiblər.
Qeyd edək ki, qəti qərar çərşənbə axşamı qəbul ediləcək.
Ülviyyə R. Əli
www.oxu.az
"

"Şagird və valideynlərə vacib xəbərSMS-məlumatlandırma xidməti bərpa edilir.Yeni tədris ilindən uşaqların məktəbdə fəaliyyəti ilə bağlı valideynlərin SMS vasitəsilə məlumatlandırılması xidmətinin bərpa ediləcəyi gözlənilir.
Oxu.Az xəbər verir ki, bunu Trend-ə Azərbaycanın telekommunikasiya bazarındakı mənbə deyib.
Mənbə bildirib ki, SMS-məlumatlandırma servisi yay tətili ilə əlaqədar dayandırılmışdı. Xidmət şagirdin uğuru barədə qısa mesajın valideynlərin mobil telefonlarına göndərilməsini nəzərdə tutur.
www.oxu.az
"

"“Azərmarka” yeni poçt markaları nəşr edibRabitə və Yüksək Texnologiyalar Nazirliyi “Azərmarka” MMC öz ənənəsinə sadiq qalaraq əlamətdar hadisələrə həsr olunan yeni markalar dövriyyəyə buraxıb.
Nazirlikdən Oxu.Az-a verilən məlumata görə, “Azərmarka”nın nəşr etdiyi növbəti markalar 42-ci Ümumdünya Şahmat Olimpiadasına həsr edilib. Bu seriyada 5 poçt markası dövriyyəyə buraxılıb.
Nəfis dizaynda hazırlanan blokun üzərində yer alan poçt markalarının hər birinin nominal dəyəri 0,5 manat təşkil edir.
Qeyd edək ki, 42-ci Ümumdünya Şahmat Olimpiadası bu il sentyabrın 1-dən 14-dək Bakıda baş tutacaq.
Xatırladaq ki, “Şahmat üzrə Dünya Kuboku. Bakı-2015” adlı markamız İtaliyada “L'arte del francobollo” jurnalı tərəfindən “Ayın ən orijinal markası” seçilib.
Markanın planeti ideal təsvir etdiyi, həmçinin Qədim Bakıda yerləşən və Dünya kubokuna ev sahibliyi edən “Qız qalası”nın ətrafında dünyanın digər tarixi abidələrinin - İtaliyanın “Piza qülləsi”, Fransanın “Eyfel qülləsi”, Londonun “Biq Ben”-i, Rusiyanın Kreml qülləsi, Hindistanın “Ranqanatxi” məbədi, ABŞ-ın “Azadlıq heykəli”nin yer alması xüsusi vurğulanıb.



www.oxu.az
"

" “Azerfon”a yeni baş icraçı direktor təyin edilib“Azerfon” MMC-nin baş icraçı direktoru vəzifəsində dörd il müddətində çalışmış Kent Maknili yeni karyera imkanları ilə əlaqədar 31 avqust 2016-cı il tarixindən etibarən şirkətdən ayrılmaq qərarına gəlib.
Oxu.Az xəbər verir ki, şirkətdən Trend-ə verilən məlumata görə, Kent Maknilinin şirkətə rəhbərlik etdiyi dövr ərzində “Azerfon” (“Nar”) həm gəlir, həm də abunəçi sayındakı artım nöqteyi-nəzərdən Azərbaycanın ən sürətlə inkişaf edən mobil operatoru olmuşdur. Şirkət həmçinin məmnuniyyətlə qeyd edir ki, Klaus Müller yeni baş icraçı direktor təyin olunub. 
Yeni təyinatına qədər cənab Klaus Müller “Deutsche Telekom” şirkətinin xarici mobil rabitə bölümündə baş əməliyyat direktoru vəzifəsini yerinə yetirərək 12 Avropa ölkəsində aparılan əməliyyatları idarə edib.
“Son bir neçə il ərzində “Azerfon” MMC-nin baş icraçı direktoru olaraq çalışdığım üçün çox şadam. Əldə etdiyimiz nəticələrə və şirkətin böyük inkişafa nail olmasına görə qürur hissi keçirirəm. Şirkət rəhbərliyi və kollektiv istedadlı kadrlardan ibarətdir və mən inanıram ki, Klaus Müllerin rəhbərliyi altında onlar gələcəkdə də böyük uğurlar qazanmağa davam edəcəklər”, - deyə Kent Maknili şirkətdən ayrılmasını şərh edərkən vurğulayıb.
“Azerfon”un Müşahidə Şurasının sədri Georgios Koronias, öz növbəsində bildirib:
“Kent Maknili və onun rəhbərlik etdiyi komanda “Azerfon” şirkətini böyük uğurla idarə ediblər. Onun şirkətdən ayrılması xəbərini təəssüf hissi ilə qarşıladığımızı və onu aramızda görməkdən məmnun olduğumuzu bildirməklə yanaşı, cənab Makniliyə gələcək işlərində böyük uğurlar arzu edirik. “Azerfon” şirkətinə rəhbərlik etdiyi üçün ona dərin təşəkkürümüzü bildiririk”.
Yeni təyinat məsələsinə də münasibət bildirən cənab Koronias, Klaus Müllerin “Azerfon” şirkətinin dinamik rəhbərliyində yeni fəsil açacağına inandığını bildirib.
“Onun bir çox müxtəlif bazarlardakı təcrübəsi sayəsində əldə rəhbər tutduğu dəyərlər bizim üçün böyük önəm daşıyır. “Azerfon”un Müşahidə Şurasının sədri olaraq, bizim yeni baş icraçı direktorumuz Klaus Müllerə dəstək olmağa hazıram”, - deyə Georgios Koronias sözlərinə əlavə edib.
“Azerfon” şirkətində işə başlamanın özü üçün bir şərəf olduğunu ifadə edən Klaus Müller bununla bağlı həyəcanlı olduğunu bildirib: 
“Kent Maknili Azərbaycanda biznesin inkişafına böyük töhfə verib. Uzunmüddətli uğur üçün inkişaf və rentabellilik çox vacibdir. Müştərilərimiz, cəmiyyət və səhmdarlarımızın ümidlərini doğrultmaq naminə şirkətimizin uğurlarının davam etdirilməsi məqsədilə hər bir kəsi əl-ələ verərək əzmlə çalışmağa dəvət edirəm”.
E.Ə.
www.oxu.az
"

"İlk noutbuk yaradıcılarından biri vəfat edibDünyanın ilk noutbuk yaradıcılarından biri Con Allenbi avqustun 17-də ABŞ-da vəfat edib. 
Bu barədə “The New York Times” nəşri 10 gün sonra alimin oğluna istinadən məlumat verib.
75 yaşında dünyasını dəyişən C.Allenbinin ölüm səbəbi hələ ki məlum deyil.
Oxu.Az-ın məlumatına görə, “ICTnews” Elektron Xəbər Xidməti “DNI24” resursuna istinadən yazır ki, Böyük Britaniyada anadan olan C.Allenbi 1980-ci illərin əvvəllərində Kaliforniya ştatında “Grid Systems” şirkətini təsis edib.
O, konstruktor Uilyam Moqqric ilə birlikdə ixtiraçılar qrupu yaradaraq 1982-ci ildə bazara çıxarılan ilk portativ “Compass” kompüterini hazırlayıb. Kompüterin ilk alıcıları kimi adi istehlakçılar deyil, ABŞ-ın xüsusi təyinatlı qoşunları və xüsusi xidmət orqanları çıxış edib.
Belə portativ kompüterlərdən biri 28 yanvar 1986-cı ildə uçuşun 73 saniyəsində partlayan “Challenger” kosmik gəmisinin göyərtəsində olub.
Qəza yeddi ekipaj üzvünün həyatına son qoysa da, “Compass” möcüzə nəticəsində salamat qalıb.
www.oxu.az
"

"Türk iş adamları “Twitter”i məhkəməyə verəcəkSosial mediaya investisiya etmək istəyən türk iş adamları rəqiblərinin vergi ödəməməsindən narazıdırlar. Türk iş adamları bildirirlər ki, onlar “Twitter” kimi sosial şəbəkələrin Türkiyədə vergi ödəməsi üçün məhkəməyə müraciət edəcəklər.
Oxu.Az bu barədə Türkiyənin “Sabah” nəşrinə istinadən yazır.
“Twitter”, “Facebook”, “Instagram” sosial şəbəkələrin Türkiyədə vergi ödəməməsi bu sektora investisiya etmək istəyən yerli iş adamlarının əlini-qolunu bağlayır.
“Twitter”in dünyada 313 milyon aktiv istifadəçisi var və şirkət 2016-ci ilin ikinci rübündə 602 milyon dollarlıq gəlir əldə edib. Türkiyədən isə illik 400 milyon dollar gəlir götürür. Ofis açmadığından şirkət vergini başqa ölkələrə ödəyir”, - deyə nəşr qeyd edib. 
Yerli sosial platforma yaratmaq istəyən Mobifin şirkəti bu sektorda haqsız rəqabətə son qoymaq üçün xarici sosial şəbəkələrin də vergi ödməsi üçün məhkəməyə müraciət edəcəklərini deyib. 
Şirkətin İdarə Heytətinin sədri Arif Ünver qeyd edib ki, həmin şirkətlər Türkiyədə qazandıqları gəlirin vergisini də bu ölkədə ödəməlidirlər. Buna görə də həmin şirkətləri məhkəməyə verəcəyini bildirib. 
Ülviyyə R. Əli
www.oxu.az
"

"Hakerlər “Mail.ru”da 25 milyon akkauntu ələ keçirdi“Mail.Ru Group” şirkətinə məxsus saytlarda istifadəçilərin qeydiyyatdan keçirdikləri təxminən 25 milyon akkaunt haker hücumuna məruz qalıb.
Oxu.Az-ın məlumatına görə, İKT.lent.az “svopi.ru” saytına istinadən xəbər verir ki, güman edilir ki, kibercinayətin əsas iştirakçısı iki nəfərdir.
Onlar “cfire.mail.ru” saytının 12,8 milyon akkauntuna, “parapa.mail.ru” saytında 8,9 milyon səhifəyə və “tanks.mail.ru” saytında 3,2 milyon profilə qanunsuz giriş əldə edib. 
Kibercinayətkarlar istifadəçi niklərinə, elektron poçt ünvanlarına, şifrə və digər şəxsi məlumatlara sahib olublar. Bunun adları çəkilən internet saylarında tətbiq olunan “vBulletin” əlavəsindəki zəiflikdən qaynaqlandığı bildirilir.

 

Profilləri ələ keçirilən bir çox istifadəçi isə şifrə üçün çox primitiv simvollardan istifadə edirmiş.
www.oxu.az
"

"“WhatsApp” istifadəçilər haqda məlumatları “Facebook”la paylaşacaq“WhatsApp” messenceri öz istifadəçiləri haqda məlumatları “Facebook” sosial şəbəkəsi ilə paylaşacaq. Bu haqda xidmətin nümayəndələri məlumat verib.
Oxu.Az xəbər verir ki, “ICTnews” Elektron Xəbər Xidməti “vesti.ru”ya istinadən yazır ki, 2014-cü ildə “Facebook” “WhatsApp” messencerini 19 milyard dollara satın aldıqda messencerin yaradıcısı Yan Koum bildirmişdi ki, onun xidməti heç vaxt istifadəçilər haqda məlumatları toplamayıb və bu qaydanı dəyişdirməyi düşünmür.
İndi isə “Facebook” ona məxsus müxtəlif xidmətlərdən (“Instagram”, “Messenger”, “WhatsApp”) istifadəçilər haqda informasiyaları tutuşdurmaqla hər bir şəxs barəsində ətraflı “dosye” yaratmaq istəyir. Bu, reklam göstəricisini yaxşılaşdırmaq naminə edilir.
Həmçinin “Facebook” messencerdən toplanılmış məlumatlar əsasında istifadəçiyə yeni dostlar təklif edəcək. Bundan başqa, “WhatsApp” rəhbərliyi söz verir ki, istifadəçilər haqda məlumatların “Facebook”a ötürülməsi messencerdə spamla daha effektiv mübarizə aparmağa kömək edəcək.
Həmçinin sözügedən xidmət iş adamlarına çat vasitəsilə istifadəçilərlə birbaşa ünsiyyət saxlamaq imkanı yaratmağa hazırlaşır.
www.oxu.az
"

"“Apple” öz sosial şəbəkəsini yaradacaq“Apple” şirkəti “Facebook”, “Snapchat” və “Instagram” əsasında öz sosial şəbəkə proqramı üzərində çalışır. 
Oxu.Az “Bloomberg”ə istinadən xəbər verir ki, “Apple”in əməkdaşlarının sözlərinə görə, yeni proqram istifadəçilərə videoçarxları yazmaq və redaktə etmək, filtləri tətbiq etmək və digər istifadəçilərin nəticələrini bölüşmək imkanı verəcək. 
“Sosial şəbəkələrin populyarlığıdan mümkün qədər səmərə əldə etmək” cəhdində şirkət gənc istifadəçilərin auditoriyasını hədəf alıb, bu istifadəçilər gün ərzində “Facebook”, “Snapchat” və “Instagram” kimi şəbəkələrdə 30-50 dəqiqə vaxt keçirirlər. 
Videoçarxlara iş alətlərindən başqa proqrama sosial şəbəkələrə xas bir neçə funksiya da əlavə ediləcək. Məsələn, müxtəlif yuzerlərlə əlaqə imkanı, “iki dost bir-birinin bütün ismarıc, elektron poçt, videoçarx və şəkillərini görə biləcəklər”, - “Apple”da bəyan ediblər. 
Yeni proqramı “AppStore”dan yükləmək mümkün olacaq. Şirkətin əməkdaşlarının sözlərinə görə, sosial şəbəkədə instaqramda olduğu kimi kvadrat formalı videoçarxlar istifadə ediləcək.
Hələ ki, adı məlum olmayan və 2017-ci ildə istifadəyə verilməsi planlaşdırılan proqramın yaradılmasında “Final Cut Pro” və “iMovie” proqramlarının hazırlayan komanda iştirak edir. 
E.Ə.
www.oxu.az
"

"“Deloitte”: Azərbaycan Vergi Məcəlləsi aparıcı ölkələrin qanunvericiliyindən geri qalır“Azərbaycana gəldikdə isə qeyd etmək lazımdır ki, qüvvədə olan Vergi Məcəlləsi rəqəmsal iqtisadiyyatın vergiyə cəlb edilməsi, Azərbaycandan gəlirlərdən, xüsusilə də internet üzərindən xidmət göstərən transmilli şirkətlərin gəlirlərindən vergi tutulması ilə bağlı əksər aparıcı ölkələrin qanunvericiliyindən geri qalır. 
Müəyyən növ elektron xidmətlərin ƏDV-yə cəlb edilməsi ilə bağlı bəzi müddəalar olsa da bu sahədə korporativ vergiqoymanın aydın mexanizmləri mövcud deyil”.
Oxu.Az Report-a istinadən xəbər verir ki, bu sözləri “Deloitte Azerbaijan”ın vergi üzrə direktoru Emil Qarayev deyib.
“Xüsusilə internet üzərindən mərc oyunları təşkil edən, proqram əlavələri, multimedia məhsulları təqdim edən, reklam, nəqliyyat, maliyyə, informasiya texnologiyaları və digər xidmətlər göstərən transmilli şirkətlərin gəlirlərinin vergiyə cəlb edilməsinin beynəlxalq təcrübəyə uyğun aydın vergitutma mexanizmlərinin hazırlanması tələb olunur. 
Xüsusilə nəzərə alınmalıdır ki, bir çox hallarda bu xidmətlərin istifadəçiləri vergi ödəyiciləri yox geniş əhali kütləsi olur. Buna görə də bu cür əməliyyatların vergiyə cəlb edilməsinin mərkəzləşmiş qaydada banklar, internet provayderlər və digər əlaqəli təşkilatların köməyi ilə həyata keçiriləcəyini gözləmək olar”, - deyə E.Quliyev bildirib.
Onun sözlərinə görə, Azərbaycan Prezidentinin sərəncamı ilə bu sahədə yeni mexanizmlərin yaradılmasına şərait yaradacaq:
“Qeyd etmək lazımdır ki, Azərbaycan Prezidentinin 4 avqust 2016-cı il sərəncamı ilə təsdiq edilmiş 2016-cı ildə vergi sahəsində aparılacaq islahatların istiqamətləri üzrə proqramda islahatlar həyata keçirilməli olan sahələrdən biri də elə rəqmsal iqtisadiyyatın vergiyə cəlb edilməsidir və bu sahədə yaxın vaxtlarda yeni mexanizmlərin formalaşdırılacağını gözləmək olar.
O da nəzərə alınmalıdır ki, rəqəmsal iqtisadiyyatın vergiyə cəlb edilməsi dövlət büdcəsinə əlavə vəsaitlərin daxil olmasını təmin etməklə yanaşı Azərbaycana yüksək texnoloji mal və xidmətlərin daxil olmasına, habelə yaranmaqda olan rəqəmsal iqtisadiyyata maneə törətməməlidir. Bu səbəbdən də qeyd olunan sahədə vergi siyasətinin mümkün qədər balanslı həyata keçirilməsi tələb olunur”.
www.oxu.az
"

"“Facebook” biznesinin 10 faydasıSosial şəbəkələr hazırda əhatəliliyinə və imkanlarına görə hər bir istifadəçinin sərbəst fikir, rəy bildirmə yeri olduğundan onun biznesə də təsiri fərqlidir. Biznes səhifələr təkcə reklam üçün deyil həm də ictimai rəyin öyrənilməsinə xidmət edir. Niyə görə şirkətinizin facebook səhifəsi olmalıdır və buna xüsusi diqqət yetirməlisiz?
Oxu.Az publika.az-a istinadən bu məsələ ilə bağlı tibbi PR-marketologiya üzrə ekspert Bəhruz İsmayılzadənin mövqeyini təqdim edir:
“Son  günlərdə  Facebookla bağlı ""maraqlı"" yanaşmalar meydana gəlməkdədir. Yerli  biznes nümayəndələri  və  öz  xidmətlərini  təklif  edən  peşə sahibləri «Facebook» səhifəsinin tanıtım üçün mənasız olduğunu, effektini itirdiyini və oradan satış gəlmədiyini qeyd edirlər. Bir çoxları hələ də flayer, buklet çap etdirib çöldə paylatmağa, ya da TV, radio reklamlarına və s. reklam daşıyıcılarına üstünlük verirlər. Amma hər şirkətin və ya hansısa sahə üzrə peşəkar xidmət təklif edən insanın gücü çatırmı bahalı TV və radio reklamı sifariş verməyə? Təbii ki, yox”.
Ekspert facebook biznes  səhifənizin 10 faydasını təqdim edir.
1. Potensial  müştəri  ordusunun  olması
Feysbukun dünya üzrə 1.9 milyard, Azərbaycan üzrə 1,75 milyon istifadəçi var (onun da 1,35 milyon nəfəri Bakıda yaşayır). Əlavə nəsə deməyə ehtiyac var? Əgər Sizin biznesiniz «Facebook»dan müştəri əldə edə bilmirsə, o zaman ozünüzə yeni biznes ideyası tapın.
2. Potensial müştəri bazası toplayın
Səhifənizi bəyənən insanlar biznesinizin uzun müddətli dövr üçün dayanıqlığını təmin edəcəyinə ümid etməyin. Bir gün «Facebook» yox olarsa onda nə olacaq? 

Əgər müştərilərinizlə “feysbukdan”dan kənarda kommunikasiya qurmamısızsa, onda yenidən başlamalı olacaqsınız. Buna görə də ağıllı bizneslər bazanı email ünvanları formasında toplayır, beləliklə, onlar müştəriləri ilə “feysbuk”dan da kənar əlaqə qura bilirlər. Amma bu baza ilə necə davranacağınız çox önəmlidi. Məsələn, hər gün insanlara nəsə göndərməklə onları ancaq bezdirib, ikrah hissi oyada bilərsiniz. Emaillərinizi sistemli şəkildə həftədə bir və ya iki dəfə göndərin və orada öyrədici informasiyalar olsa daha yaxşı olar. Bununla da potensial müştəri bazanızın saytınıza və məhsulunuza məmnun bağlılığını yarada bilərsiz. Bu zaman onlar böyük ehtimalla özləri sizin müştəriniz olmaq istəyəcəklər.
3. «Facebook»la  marketinq  xərclərinizi  aşağı  sala bilərsiz
«Facebook» biznes səhifənizi qurmaq sizə 0 dollara başa gəlir. Əlbəttə, siz hansısa dizaynerə ödəniş edib səhifənizə profil və örtük şəkli yığdıra bilərsiz, amma ən başda bu belə də mütləq deyil. İnternetdən yüklədiyiniz sadə bir şəkil və ya məhsulunuzun şəkli ilə də səhifədə biznesinizin quruculuğuna başlaya bilərsiz. Hətta bəzi hallarda bu daha münasib olur.  Tanınmış bir şəkillə səhifənizə, postunuza “bəyənmə” artırmaq və reklam dəstəkli fəaliyyəti (sponsored stories) başlamaq effektiv olacaq.  »Facebook» reklamları çap-mətbəə, radio, TV, küçə reklamları ilə müqayisədə xeyli ucuzdu. Üstəlik büdcəni özünüz təyin edə, günlərə görə bölə bilərsiniz. İstədiyiniz vaxt reklamı durdura, istədiyiniz vaxt davam etdirə bilərsiz. 
4. Hədəf kütləsini seçmək imkanı                         
Bu reklam üçün ən vacib olandır! Ölkədə 1.75 milyon «Facebook» istifadəçisi var amma bu o demək deyil ki, onların hamısı sizin səhifənizi bəyənməlidi və ya bəyənmək istəyirlər. Bir yandan da biz özümüz də istəməməliyik ki, kim gəldi səhifəmizi bəyənsin, çünki onların çox az bir qismi bizim postlarımızla məlumatlanacaq, məlumatlanmaq istəyəcək, oxuyacaq, paylaşacaq. Siz istifadəçiləri “target” etməklə, lazım olan hədəf kütləsinə xitab edə bilərsiz. Yaş, oxuduğu ixtisas, işlədiyi sektor, yaşadığı şəhər, bölgə, hətta ofis və ya mağazanız yerləşən nöqtədən bir neçə kilometr radiusda yaşayan insanları belə hədəf seçib seqmentasiya apara bilərsiz. Düşünün, TV-də reklam verdiyiniz zaman bu qədər dəqiq “target” edə bilirsizmi?  Təbii ki, yox! 
5. «Facebook» insigths – alətlərindən istifadə edin
«Facebook» biznes səhifələrində təmin olunan alətlər sadədir. Onları başa düşmək olduqca asandır, hətta heç bir texniki biliyi olmayan insanlar üçün də (ingiliscə anlamanız kifayət edir). Bunlar biznes sahibləri üçün böyük informasiya mənbəyi ola bilir. Siz burada səhifənizi nə qədər adam bəyənib, paylaşıb, nə qədər adama reklam çatıb, “post performans”, hansı yaş aralığı, hansı ölkədən, şəhərdən insanlar ziyarət edib və digər vacib məlumatları görə bilərsiz. Nəticələr faydalı olur, əmin ola bilərsiz.
6. Marka sadiqliyi qurmaq imkanı 
Bu nə deməkdir? Əgər siz səhifənizdə davamlı olaraq izləyicilərinizə dəyər verən, məlumatlandıran, yeri gələndə əyləndirən postlar paylaşıb kontent yaradarsızsa, o zaman izləyiciləriniz sizə sadiq qalacaq. İndi insanlar nəsə almaq istəyəndə o sektorda fəaliyyət göstərən şirkəti tapmaq üçün onu daha çox «Facebook»da axtarır. Hətta istifadə etdikdə orada şəkil çəkdirib “check in” edir, məmnun qaldısa yenə «Facebook»da dostlarıyla paylaşır bu durumu. Əmin olun ki, əksər müştərilər «Facebook»-da olmayan və ya zəif olan şirkətdən çox məhz sizi seçəcəklər. On illər öz sexində mebel yığıb satan və ya klinikada həkim işləyən müştərisi az olan adamlar, eyni zamanda iki ay «Facebook»da aktiv, maraqlı dizayn olunmuş şəkillərlə kontent yaradan, bolluca müştərisi olan mebel satan və həkim da var.  Bu adamlar artıq müştəri sadiqliyi əldə edə biliblər. Siz ikinci nümunədəkilərdən olun, buna layiqsiz.  
7. Veb saytınızın traffikini artırmaq imkanı
Ağıllı şirkətklər «Facebook» səhifələrindən veb saytlarına daxil olmaları artırmağı da bacarır. Bunun üçün saytınızdakı səhifəni, məqalənizin və ya məhsulunuzun linkini «Facebook» postunda paylaşın. Link paylaşmağı kontent strategiyanızın bir parçası edin.
8. Real Time Marketinq imkanları 
Bütövlükdə rəqəmsal marketinqin, həm də sosial mediyanın ən güclü imkanlarından biri baş verən hadisələrə həmən, çevik, kreativ reaksiya verə bilməsidir. Bunu TV-də etmək istəsəz, çarxı indi hazırlasanız, ən tez sabah efirə verə bilərsiniz, o da reklam bloklarında yer olarsa. Çap mətbuatında isə bud aha ləng baş verir. 
9. Mobil texnologiyalarına hazır və adaptasiya  olmaq imkanı 
«Facebook» istifadəçilərin əksəriyyəti bura mobil telefonla və “app”-la (mobil tətbiqetmə) daxil olur. Bu trend artdıqca sizin də biznesinizlə «Facebook»-da olma vacibliyiniz artır! Burada əsas məqam – hər iki desktop, həm kompüter, həm mobil telefon, planşet ekranı üçün optimizasiya və adaptasiyanı sizin üçün «Facebook» özü edir.
10. Rəqibləriniz üzərində “gözünüz” olması imkanı
«Facebook»-un maraqlı funksiyalarından biri rəqibləri sakitcə güdmək imkanımızın olmasıdır. Düzdü, biz onların satış rəqəmlərini, daxili işlərini görə bilmərik, amma rəqiblərin nə paylaşdığını, nə qədər izləyici, postlarına nə qədər bəyənməni toplamasını görə bilərik. Bunun üçün səhifənizin statistikalar bölməsinə daxil olun, orada hətta «Facebook» özü sizə səhifələr əlavə etməniz üçün nümunələr göstərəcək. Bu sizə sahifənizin rəqiblərlə müqayisədə hansı vəziyyətdə olduğunuzla və olmaq istəmənizlə bağlı əlavə motivasiya verəcəkdir.

Çağdaş dünyada heç bir işi, xidməti «Facebook» səhifəsiz təsəvvür etmək olmur. Səhifənizi daha da maraqlı kontentlə inkişaf etdirib zənginləşdirin. Siz də bu yazını paylaşın ki, dostlarınız üçün faydalı olsun.
www.oxu.az
"

"Sinqapurda sürücüsüz ilk taksi fəaliyyətə başladıSinqapurun “nuTonomy” şirkəti dünyada ilk sürücüsüz taksini xəttə buraxıb.
Oxu.Az xəbər verir ki, “nuTonomy” şirkətinin pilotsuz avtomobil parkı hazırda 6 avtomobildən ibarətdir. Ancaq şirkət bu sayı 2016-cı ilin sonuna qədər 12 maşına qədər artırmağı planlaşdırır.
2018-ci ilə qədər “nuTonomy” Sinqapurdakı bütün taksiləri “Renault Zoe” və “Mitsubishi i-MiEV” markalı elektromobillərlə əvəz etmək niyyətindədir. 
İlkin mərhələdə sürücüsüz taksi xidməti şəhərin iş mərkəzinin 2,5 kvadrat mil ərazisində işləyəcək.
Z.C
www.oxu.az
"

"İnternet və telefon xidmətləri üzrə “öncədən ödəmə” sistemi tətbiq edilirYeni sistem abunəçilərin debitor borcunun yaranmasına qoymayacaq.

Rabitə və Yüksək Texnologiyalar Nazirliyinin telekommunikasiya sahəsində apardığı islahatların nəticəsi olaraq, Bakı Telefon Rabitəsi İstehsalat Birliyi (BTRİB) cari ilin 1 sentyabr tarixindən etibarən internet və İPTV xidmətləri üzrə “öncədən ödəmə” sisteminin tətbiqinə başlayır. 
Bu barədə nazirlikdən Oxu.Az-a bildirilib.
Bundan sonra, BTRİB-in təqdim etdiyi internet və İPTV xidmətlərdən istifadə edən abunəçilərin debitor borcu yaranmayacaq. 
Belə ki, əvvəllər istifadəçilər göstərilən xidmətlərə görə sonradan ödəniş etdiyi üçün debitor borcu yaranırdı. Bəzi hallarda xidmətlərdən istifadə edən abunəçilər xidmət haqqını ödəməkdən yayınırdılar.
Nəticədə abunəçiyə göstərilən xidmət dayandırılırdı. İndi isə, “Öncədən ödəmə” sisteminin tətbiqi ilə abunəçi müvafiq qaydada öncədən ödədiyi məbləğə uyğun xidmət alacaq və göstərilən xidmətdə fasilə yaranmayacaq. 
Bu da müxtəlif səbəblərdən ünvanı tərk edən və ya xidmət haqqını ödəyə bilməyən istifadəçilərin borclanması kimi problemləri aradan qaldıracaq.
Qeyd edək ki, Bakı Telefon Rabitəsi İstehsalat Birliyinin təqdim etdiyi telefon və internet xidmətləri üzrə aylıq abunə haqları üzrə onlayn və ödəmə terminalları vasitəsi ilə ödəniş etmək mümkündür. 
Ülviyyə R. Əli
www.oxu.az
"

"Messencerlərin auditoriyası sosial şəbəkə istifadəçilərinin sayını ötübDörd ən populyar messencer istifadəçilərinin ümumi sayı ilk dəfə eyni sayda ən nüfuzlu sosial şəbəkələrin auditoriyasını ötüb. “BI Intelligence” şəbəkə biznes resursunun mütəxəssislərinin hesablamaları buna deməyə əsas verir.
Oxu.Az-ın məlumatına görə, “ICTnews” Elektron Xəbər Xidməti “vistanews.ru” saytına istinadən yazır ki, portalın mütəxəssislərinin fikrincə, messencerlər sosial şəbəkələrdən daha rahatdır.
Bundan başqa, onlar hesab edir ki, marketoloqlar messencerlərlə işləməyə üstünlük verirlər. Həmçinin məlumata görə, sosial şəbəkələr gənc auditoriya arasında bir o qədər populyar deyil.
Mütəxəssislər, həmçinin bildiriblər ki, indi marketoloq və media şirkətləri “Facebook” və “Twitter” kimi sosial şəbəkələrlə əməkdaşlığa üstünlük verir.
Ancaq vaxt keçdikcə bu vəziyyət messencerlərin xeyrinə dəyişə bilər, çünki messencerlərdə elan verənlərin istifadəçilərlə qarşılıqlı əlaqə yaratması üçün yeni imkanlar istifadəyə verilir.
www.oxu.az
"

"Azərbaycan internetdə virusa yoluxma riskinə görə birincidirHər bir istifadəçinin payına 10,5 veb-təhlükə düşüb.“Kaspersky Lab” şirkətinin məlumatına əsasən, 2016-cı ilin ikinci rübündə Azərbaycandan olan hər üçüncü istifadəçi ən azından bir dəfə veb-təhlükələr ilə rastlaşıb və bu, dünya üzrə ən yüksək göstərici hesab olunur.
Bu barədə “Kaspersky Lab” şirkətinin Azərbaycan üzrə nümayəndəliyindən Oxu.Az-a bildirilib. 
Beləliklə, internetdə yoluxma riskinə ən çox məruz qalmış istifadəçilər siyahısında Azərbaycan birinci yerdə qərarlaşıb, halbuki ilin əvvəlində dördüncü pillədə idi. 
Liderlər üçlüyündə həmçinin Rusiya və Çin yer alıb, Azərbaycan isə bu top üçlükdən Qazaxıstanı sıxışdırıb çıxarıb. İkinci rübdə orta hesabla Azərbaycandan olan hər bir istifadəçinin payına 10,5 veb-təhlükə düşüb.
Buna baxmayaraq, lokal yoluxma təhlükəsinin yayılma dərəcəsinə görə aprel-iyun aylarında Azərbaycan heç ilk iyirmilikdə belə yer almayıb. Bu o deməkdir ki, keçən rübdə Azərbaycanda fayllar və portativ yaddaş daşıyıcıları vasitələri ilə kompüteri yoluxdurma riski digər ölkələrlə müqayisədə daha zəif idi.
“Şəbəkədə kibertəhlükələrin sayı hər gün dayanmadan artır, zərərverici proqramlar isə daha da qəlizləşir və güclənir. Səhlənkarlıq və diqqətsizlik göstərərək istifadəçi naməlum linkə daxil olduğu və ya naməlum şəxsin göndərdiyi məktubda əlavəni açdığı zaman öz kompüterinə çoxsaylı zərərvericilərdən birini yükləmə riskinə məruz qalmaqla yanaşı, qiymətli fayllar ilə məxfi məlumatları risk altına atır.
Yeni və hələ geniş yayılmamış təhlükələri müəyyən edən güclü texnologiyaya malik etibarlı müdafiə həll vasitəsilə bu riskləri və onlarla bağlı problemləri aradan qaldırmaq mümkündür”, - deyə “Kaspersky Lab” şirkətinin Azərbaycan üzrə regional nümayəndəsi Müşviq Məmmədov qeyd edib.
Ülviyyə R. Əli
www.oxu.az
"

"“Amazon”un musiqi xidməti olacaq“Spotify” və “Apple Music”dən fərqli olaraq, “Amazon”da reklam olmayacaq.“Amazon” online riteyleri musiqi abunəçiliyi xidməti yaratmaq üzərində çalışır.
Oxu.Az-ın məlumatına görə,  İKT.lent.az-ın “Recode” portalına istinadən verdiyi xəbərə görə, abunə haqqı ayda 4-5 dollar təşkil edəcək.

 

“Spotify” və “Apple Music”dən fərqli olaraq, “Amazon”da reklam olmayacaq. Xidmət yalnız “Echo” avadanlığı ilə çalışacaq.

 

“Amazon”un xidməti sentyabrda istifadəyə vermək istədiyi, lakin hələlik musiqi “leybl”lları və naşirlərlə anlaşmaları tamamlamadığı bildirilir. Şirkət bu haqda şərh verməyib.   

 

Xatırladaq ki, may ayında “Amazon” öz video xidmətini istifadəyə verib. Bu xidmətin köməyi ilə şirkət “YouTube” ilə rəqabətə girmək istəyir. “Amazon Video Direct” adlanan videohostinqdə istifadəçilər video yükləyə, reklam və royalti (müəllif hüququ və patentlərə görə ödəniş) müqabilində pul qazana bilər.
www.oxu.az
"

"Unikal pokemonu yaxalamaq uğrunda mübarizə davaya çevrildi - VİDEOİnternetdə Tayvanda peyda olmuş unikal pokemonu ovlamaq üçün yaranan sıxlığın əks olunduğu video yayılıb, bu barədə “Entertainment Weekly” məlumat yayıb. Snorlaks adlanan unikal pokemon Tayvanın paytaxtı Taybedə peyda olub, minlərlə oyunçu onun ovuna çıxıb. Sıxlıq isə işıqforun yaşıl işığını gözləmək üçün insanların dayanması nəticəsndə yaranıb. 
Oxu.Az bu barədə vesti.ru-ya istinadən xəbər verir. 
Bu qəbildən olan hadis Nyu-Yorkda da baş vermişdi. Orada minlərlə pokemon həvəskarları nadir su pokemonu Vaperonu axtarmaq üçün Mərkəzi parka toplaşmışdılar. 
Taylandda isə yol hərəkəti qaydalarını pozan pokemon ovçularını tutmaq üçün xüsusi polis dəstəsi təşkil edilib. 

www.oxu.az
"

"Zukerberq “Facebook”dakı səhmlərini satır“Facebook”un qurucusu və CEO-su Mark Zukerberq “Facebook”dakı səhmlərinin bir qismini satışa çıxarıb. Satış 95 milyon dollar dəyərində, təxminən 768 min səhm deməkdir. 
Oxu.Az xəbər verir ki, Zukerberqin səhm satışı nağd pul əldə etmək istəyi ilə deyil, xeyriyyə işləri ilə bağlıdır. 
“Facebook”un CEO-su ötən ilin dekabr ayında ilk dəfə ata olduqdan sonra, həyat yoldaşı ilə birlikdə ümumilikdə 45 milyard dollar edən səhmlərinin 99%-ni satmaqla xeyriyyə fondu yaratmışdı. Hədəflərinin insan potensialını inkişaf etdirmək və yeni nəsillərdə bütün uşaqların bərabərliyini dəstəklənmək olduğunu açıqlamışdı.
M.Zukerberq və həyat yoldaşı sərvətlərinin 99%-ni bu fonda bağışlayacaq. Qeyd edək ki, şirkətin CEO-su “Facebook”-da 400 milyon dollarlıq bir səhmə sahibdir. 
Ülviyyə R. Əli
www.oxu.az
"

"Nazirlik: Vətəndaşlara göstərilən xidmətlərin keyfiyyəti yüksəldilməlidirRabitə və Yüksək Texnologiyalar Nazirliyi “Aztelekom” Məhdud Məsuliyyətli Cəmiyyəti əhaliyə təqdim edilən rabitə xidmətlərinin keyfiyyətini, mövcud rabitə infrastrukturunda olan problemləri və müştəri məmnunluğunu müəyyən etmək üçün əhali arasında sorğu keçirir.
Oxu.Az-ın məlumatına görə, nazirlikdən Trend-ə verilən məlumata görə, sorğu ölkənin müxtəlif infrastruktura və relyefə malik 4 regionunu əhatə edir.
İlkin mərhələdə Abşeron, Xaçmaz, Lənkəran rayonları və Gəncə şəhərinin sakinləri sorğuya cəlb olunacaq. İki müxtəlif auditoriyanı əhatə edən sorğu rabitə xidmətlərindən istifadə edən və bu xidmətlərdən istifadə etməyən vətəndaşlar arasında keçiriləcək.
“Aztelekom” MMC-nin baş direktor vəzifəsini icra edən Suat Paşayev bildirib ki, sorğunu keçirməkdə əsas məqsəd rabitə xidmətlərinin keyfiyyətini, mövcud rabitə infrastrukturunda olan problemləri və müştəri məmnunluğunu müəyyən etməkdir:
“Rabitə və Yüksək Texnologiyalar Nazirliyi vətəndaşlara göstərilən xidmətlərin keyfiyyətinin yüksəldilməsini əsas şərt kimi irəli sürüb. Nazirliyin tapşırığına uyğun olaraq rabitə birlik müəssisələri ilk öncə mövcud problemləri müəyyənləşdirməli və daha sonra onu aradan qaldırmalıdır. 
“Aztelekom” MMC olaraq biz mövcud problemi vətəndaşın özündən öyrənməyə çalışırıq. Sorğu keçirilməsi yolu ilə rabitə və internet xidmətlərindən istifadə zamanı vətəndaşların üzləşdikləri problemləri və ya telekommunikasiya xdmətlərindən istifadə etməmə səbələrinin aydınlaşdıracağıq. 
Bu üsul problemlərin aradan qaldırılmasında bizə kömək edəcək. Sorğunun nəticələri analiz edildikdən sonra biz növbəti mərhələ olaraq  problemlərin aradan qaldırılmasına çalışacağıq”.
Bu gün “Aztelekom” MMC-nin 4 rayonda keçirəcəyi sorğuda 400 vətəndaşın iştirakı nəzərdə tutulur. Sorğu başa çatdıqdan sonra nəticələr qısa müddət ərzində ictimaiyyətə açıqlanacaq. 
www.oxu.az
"

"Kompüterlər fikirlərimizi oxuyacaqABŞ mütəxəssisləri fikri oxuya bilən kompüter ixtira ediblər.
 Oxu.az ıctnews.az-a istinadən xəbər verir ki, Roçester Universitetinin nümayəndələrinin sözlərinə görə, kompüter insanın nə demək istəməsini əvvəlcədən bilir.
Məlumata görə, sınaqları hələlik keçirilməyən kompüter layihəsi üzərində iş davam etdirilir.
Professor Endryu Anderson bildirib ki, kəşf beyin fəaliyyətini müəyyən məna ilə bərabərləşdirdikdən sonra onun əsasında nəticələr təqdim edəcək. Kompüter üzərində işin nə vaxt başa çatacağı barədə məlumat verməyən professor ixtiranın insult keçirən insanlar üçün faydalı ola biləcəyini əlavə edib.
www.oxu.az
"

"Mobil rabitə operatorları şəxsi məlumatlarımızı necə qoruyur? – ARAŞDIRMABir müddət öncə cəmiyyətdə səs-küy doğuran məsələlərdən biri də ölkənin mobil operator şirkətlərində çalışan bir qrup şəxsin çoxsaylı abunəçilərinə dair fərdi məlumatları, o cümlədən abunəçilərin anket məlumatlarını, zəng tarixçələrindən çıxarışları, antenalar üzrə vətəndaşların olduqları yerlər və yerdəyişmələri və sair qapalı məlumatları çıxararaq SMS yazışmaları və müxtəlif gizli üsullarla digər şəxslərə ötürdükləri olmuşdu.
Bu istiqamətdə Azərbaycan vətəndaşları İsrayılov Şahin İsrayıl oğlu, Əhmədli Fuad Zəfər oğlu, Musayev Etibar İmamqulu oğlu və Qasımov Vüqar Şəmistan oğlu saxlanıblar.
Fakt üzrə Dövlət Təhlükəsizliyi Xidmətinin İstintaq baş idarəsində Cinayət Məcəlləsinin 302.1 (əməliyyat-axtarış fəaliyyəti haqqında qanunvericiliyi pozma) və 308.1 (vəzifə səlahiyyətlərindən sui-istifadə) maddələri ilə cinayət işi başlanılıb.
İsrayılov Şahin İsrayıl oğlu, Əhmədli Fuad Zəfər oğlu, Musayev Etibar İmamqulu oğlu və Qasımov Vüqar Şəmistan oğlu təqsirləndirilən şəxs qismində cəlb olunaraq barələrində məhkəmənin qərarı ilə həbs qətimkan tədbiri seçilib.
Bu, istifadəçilərin informasiya təhlükəsizliyinin mobil şirkətlər tərəfindən necə qorunması məsələsini aktuallaşdırıb. 
Oxu.Az bu məsələni Azərbaycan İnternet Formunun prezidenti Osman Gündüz və yerli mobil operatorların özləri ilə araşdırıb.
Azərbaycan İnternet Formunun prezidenti Osman Gündüzün sözlərinə görə, mobil operatorlar tərəfindən istifadəçiyə məxsus informasiyaların bir başqasına ötürülməsi yalnız istisna hallarda ola bilər:
“Vətəndaşların informasiya təhlükəsizliyinin qorunmasından danışdıqda, burda iki məsələni ayırmaq lazımdır. 
Məsələn, sizin haqqınızda olan məlumatlar bura daxildir - ad, soyad, email ünvanı və s. mobil operatorların sistemlərində saxlanılır. Mobil operator istəsə, bu halda sizə aid olan informasiyaları bir başqasına verə bilər ki, hansı ki, bu qanunvericiliklə doğru deyil. 
Mobil operatorlara lisenziya verilən zaman onlar öhdəlik götürür ki, istifadəçilərə aid olan məlumatları kiməsə verməyəcəklər. Bu informasiyaların verilməsi isə hansısa şərtlər, müqavilələr çərçivəsində ola bilər.
İkinci bir nüans ondan ibarətdir ki, siz hansısa proqramdan (WhatsApp, Facebook Messenger) istifadə edərək yazışırsınız. Burada istifadəçilərin informasiya təhlükəsizliyinin qorunması məsələsi isə məhz həmin şirkətlərə aiddir. Mobil operatorlar bu məsələdə məsuliyyət daşımırlar. 
Məsələn, “WhatsApp”, “Facebook Messenger”də yazışırsınız. Burada istifadəçilərin təhlükəsizlik məsələləri də məhz həmin şirkətlərin nə qədər güvənli olması ilə bağlıdır. Bununla belə, adıçəkilən şirkətlər isə dəfələrlə elan ediblər ki, onlar mütəmadi olaraq təhlükəsizlik tədbirləri görürlər və müxtəlif addımlar atırlar ki, yazışmaların təhlükəsizliyinə təminat versinlər. 
Məsələn, siz “WhatsApp”da yazışan zaman görürsüz ki, sizin yazışmalarınız kodlaşdırılır. Yəni, bu o deməkdir ki, şirkət sizin informasiyalarınızı qoruyur. Amma biz zaman-zaman eşidirik ki, bütün bu təhlükəsizlik tədbirlərinə rəğmən bizim yazışmalarımız oğurlanır, maraqlı tərəflər bunu ələ keçirir”.
Onun sözlərinə görə, mobil operatorlar lisenziya şərtlərini pozduqda, bu halda Rabitə və Yüksək Texnologiyalar Nazirliyi onlara xəbərdarlıq edərək lisenziya şərtlərinə əməl olunmasını tələb etməlidir:
“Mobil operatorlar lisenziya alanda orda müxtəlif şərtlər qeyd olunur. Məsələn, bu hansı ərazini əhatə etməlidir, hansı texnologiyadan istifadə etməlidir və s. Təbii ki, orda istifadəçinin maraqlarının qorunması ilə bağlı da şərtlər mövcuddur. 
İstifadəçiyə aid olan məlumatları qeyri-qanuni şəkildə başqa bir tərəfə verməmək, onun informasiyalarını qorumaq, keyfiyyətli və dayanıqlı xidmət göstərmək bütün bunlar onların lisenziyalarında qeyd olunub. 
Amma bəzən görürsən ki, heç bir qeyri-adi hadisə baş verməyib, amma lisenziyanın şərtləri pozulur. Siz keyfiyyətli xidmət ala bilmirsiniz. Bu da müqavilənin şərtlərinə ziddir, çünki orda mobil operatorlar dayanıqlı və keyfiyyətli xidmət göstərəcəkləri ilə bağlı müqaviləyə imza atıblar.
Təbii ki, bu halda ona lisenziyanı verən orqan nəzarət etməlidir. Rabitə və Yüksək Texnologiyalar Nazirliyi onlara xəbərdarlıq edərək lisenziya şərtlərinə əməl olunmasını tələb etməlidir”.
O.Gündüz həmçinin mobil operator şirkətlərində çalışan və Azərbaycanda Fətullah Gülənin tərəfdarlarının həbs olunması məsələsinə də münasibət bildirib:
“Son baş verən proseslərə gəldikdə isə, ümumiyyətlə, bunun kiminlə bağlı olmasından asılı olmayaraq, adi zəngin tarixi barəsində belə qarşı tərəfə informasiya ötürmək bunun özü belə artıq qanun pozuntusudur. Halbuki burada qarşı tərəf üçün danışılan məsələnin mövzusunun nə olması belə maraqlı deyil. 
Məhkəmənin, istintaq aparan orqanın qərarı olmadan belə bir məlumatı vermək qanun pozuntusudur.
Ona görə də ekspert kimi tövsiyəm o ola bilər ki, istifadəçilər onlara gələcəkdə ziyan gətirəcək məlumatlardan həmin yazışmalarda istifadə etməməlidirlər”.
Ekspert istifadəçilərin informasiya təhlükəsizliyinin qorunmasının ilk öncə özlərindən başladığını da qeyd edib. 
“İstifadəçilərin informasiya təhlükəsizliyinin qorunması ilk öncə onun özündən asılıdır. Yəni, özü öz təhlüksizliyinin qayğısına qalmalıdır. Birincisi, istifadəçi ona ziyan gətirə biləcək (məsələn, o sabah pul itirə bilər, biznesinə ziyan dəyə bilər və yaxud cəmiyyət içində imicinə ziyan dəyə bilər) məlumatları paylaşmamalıdır. 
İkincisi, istifadəçilər daha güvənli proqramlardan istifadə etməlidirlər. 
Məsələn, biz hələ ki, daha məşhur olan iki-üç proqramdan istifadə edirik, hələlik bu, şirkətlər tərəfindən təhlükəsizliyin pozulması ilə bağlı ciddi bir hadisə baş verməyib.
Düzdür, sabah elə bir proqram çıxa bilər ki, bu, “WhatsApp” və “Facebook Messenger”in göstərdiyi xidmətləri verəcək, amma bu nə qədər güvənli olacaq? Ona görə də güvənli və tanınmış proqramlardan istifadə etməklə, yazışmaları gizli saxlamaq lazımdır.
Üçüncüsü, şifrələrdən istifadə etmək, mobil telefonu bir başqasının yanında qoymamaq təklif olunur, çünki orda sizə aid olan özəl informasiyalar oğurlana bilər. 
Dördüncüsü, tanınmayan məktubları açmamaq. 
Məsələn, siz belə bir email alırsınız ki, bir milyon dollar lotereyada udmusunuz. Bu halda siz, o məktubu açmamalısınız, çünki sizin informasiyalar oğurlanacaq. Yəni, istifadəçi özü ehtiyatlı olmalıdır. Özünün elementar təhlükəsizlik qaydalarına əməl etməlidir. Problem olanda mütəxəssisə, şirkətə müraciət etməlidir”.
O.Gündüzün sözlərinə görə, bu istiqamətdə adiyyəti qurumlar vətəndaşları mütəmadi olaraq maarifləndirməlidirlər:
“Azərbaycanda bununla bağlı vətəndaşların təhlükəsizliyinə cavab verən dövlət qurumu var. Rabitə və Yüksək Texnologiyalar Nazirliyi yanında Elektron Təhlükəsizlik Mərkəzi də bu məsələdə vətəndaşları TV, radio, xəbər saytları və s. ilə mütəmadi olaraq maarifləndirməlidir. İstifadəçi təhlükəsizliklə bağlı problem yaşadıqda isə ona metodiki kömək edilməlidir”.
“Azercell Telekom”-dan bildiriblər ki, şirkətdə müştəri məxfiliyi barədə qaydaları pozmağa cəhd edən istənilən şəxsə qarşı ciddi tədbirlər görülür:
“Azercell Telekom” şirkətində müştəri məxfiliyi və müştəri hüquqlarının qorunması hər zaman prioritet mövzu olub və şirkətin korporativ mədəniyyətinin özülünü təşkil edir.
Müştəri xidmətləri mərkəzlərində çalışan əməkdaşlarımızın yalnız məhdud sayda müştəri əməliyyatlarına giriş imkanı var və əməkdaşlarımızın abunəçi nömrələri üzərində apardıqları bütün əməliyyatlar şirkətin məlumat bazasında əks olunaraq saxlanılır. 
Şirkətimizdə müştəri məxfiliyi barədə qaydaları pozmağa cəhd edən istənilən şəxsə qarşı ciddi tədbirlər görülür”.
Şirkətdən həmçinin xatırladıblar ki, Azərbaycan mətbuatında son iki gün ərzində yer almış hadisə ilə bağlı faktlar yalnız ciddi şəkildə araşdırıldıqdan sonra şirkətin rəsmi mövqeyi kimi ictimaiyyətə çatdırılacaq.
“Azerfon” LLC-dən (Nar) isə Oxu.Az-a deyiblər ki, yeni müasir texnologiyalar abunəçilərin şəxsi məlumatlarının qorunmasını təmin edir:
“Dünyanın bütün mobil operatorları abunəçilərinə aid şəxsi məlumatların qorunması üçün demək olar ki, eyni sistemlərdən istifadə edirlər. Müasir texnologiyalar şirkətin müxtəlif məlumat sistemlərinə icazəsiz müdaxilə hallarını müəyyən etmək imkanı verir”.
Qeyd edək ki, məsələ ilə bağlı Rabitə və Yüksək Texnologiyalar Nazirliyinə (RYTN) müraciətimiz isə hələlik cavabsız qalıb.
Ülviyyə R. Əli
www.oxu.az
"

"Müstəqil yığılan mobil telefon yaradılıbMassaçusets Texnologiya İnstitutunun tədqiqatçıları müstəqil yığılan mobil telefon icad ediblər.
“ICTnews” Elektron Xəbər Xidməti “N+1” resursuna istinadən yazır ki, professor Devid Mellisin mobil telefon layihəsi əsasında yaradılan telefon prototipi üç yox, dörd hissədən ibarətdir. 
Detalların hər birinin küncündə telefonun müxtəlif hissələrinə yalnız düzgün ardıcıllıqla birləşməyə imkan verən birləşmə nöqtələri yerləşir. Detalların birlikdə saxlanması üçün maqnit bərkitmələrindən istifadə olunur.
Nümayiş edilən videoda iki telefon üçün hissələr fırlanan barabanın içinə salınır və bir müddətdən sonra detallar öz-özünə iki telefona yığılır. Barabanın fırlanma sürəti elə seçilib ki, eyni anda həm detallar qarışdırılır, həm də telefon hissələri bir-birinə və ya barabana dəyib sınmır.
Mütəxəssislərin sözlərinə görə, gələcəkdə texnologiyanın daha təkmil versiyası elektronikanın yığılması üçün xərclərin azaldılması sayəsində istehsalı xeyli ucuzlaşdıra bilər.
www.oxu.az
"

"Ən çox qazanan smartfon istehsalçılarının adları açıqlandı “Cannaccord Genuity” şirkəti tədqiqatın nəticələrini nəşr edib. Nəticələrə görə, “Apple” və “Samsung” – smartfonların satışından daha çox gəlir əldə edən istehsalçılardır.  
Oxu.Az xəbər verir ki, bu barədə “TheNextWeb” məlumat yayıb. 
Mütəxəssislərin hesablamalarına görə, “Apple” smartfon bölməsindən 38% gəlir əldə edir. “Samsung”un gəliri isə 17%-dən ibarətdir. Reytində 3-cü yeri Çinin “TCL” istehsalçısı tutub, onun bu sahədəki gəliri 2%-dən ibarətdir. 
Hesabatda adıçəkilən digər şirkətlər 2016-cı ilin ikinci rübündə smartfon istehsalı və satışından yalnız pul itiriblər. Antireytinqin lideri 22% zərərlə “Microsoft” və “HTC” olub. 
Daha sonra reytinqdə 10 və 5% zərər ilə “Lenovo” və “LG” gəlir. “Blackberry” şirkəti istehsal və satışda 3%, “Sony” isə ziyanı sıfıra bərabərləşdirməyə müvəffəq olub. 
www.oxu.az
"

"“Samsung” işlənmiş telefonların satışı ilə məşğul olacaq ABŞ sakinlərinin işlənmiş bahalı smartfonları təmir edilərək inkişaf edən ölkələrdə daha ucuz qiymətə satılacaq.“Samsung” şirkəti 2017-ci ildən təmir edilmiş (artıq istifadə edilmiş) smartfonların satışına başlayacaq. 
Oxu.Az rbc.ru-ya istinadən xəbər verir ki, bu barədə “Reuters” öz mənbəsinə istinadən məlumat yayıb. 
Mənbənin məlumatına görə, 1 ildən çox müddət istifadə edilməmiş smratfonlar bərpa olunaraq yenidən satışa çıxarılacaq. Şirkət müştərilərdən illik mübadilə proqramı çərçivəsində köhnə smartfonları ABŞ və Cənubi Koreya kimi ölkələrdə geri alaraq onları daha ucuz qiymətə yenidən satışa çıxarmağı nəzərdə tutub. 
“Reuters”in mənbəsi bu telefonların hansı ölkələrə çatdırılacağına və telefonların nə qədər ucuz qiymətə olacağına dair məlumat verməyib. “Samsung” şirkətinin rəsmi nümayəndəsi şirkətin şayiələri şərh etmədiyini bildirib.
Bu smartfonların nə dərəcədə yenilənəcəyi də məlum deyil. Adətən smartfonların yenilənməsi prosesinə korpusun və akkumulyatorun dəyişdirilməsi daxildir.  
Rusiya bazarında ən bahalı “Samsung” smartfonunun qiyməti 65-70 min rubl olan “Samsung Galaxy Note 7”-dir.
2016-cı ilin yazında “Samsung” Rusiyada trade-in proqramını işə salıb. Bu proqram çərçivəsində alıcılara yeni “Samsung” smartfonları 20 min rubl endirimlə təklif edilirdi, əvəzində isə “iPhone” istehsalı olan köhnə qurğular təhvil alınırdı. 
www.oxu.az
"

"“Sony” oyun həvəskarlarını sevindirəcəkYaponiyanın “Sony” şirkəti sentyabrın əvvəlində “PlayStation 4” oyun konsolunun iki versiyasını ictimaiyyətə təqdim edəcək.
“The Wall Street Journal” nəşrinin mənbələri yazır ki, yeni oyun konsollarından biri orijinal “PlayStation 4”-ün “slim” versiyasıdır. “PlayStation Neo” adlı ikinci versiya isə daha güclü texniki xüsusiyyətlərə malikdir. 
Təxmin edilir ki, “4K” təsvir ölçüsü, həmçinin oyunlarda daha güclü qrafikanı dəstəkləyəcək.
Oxu.Az-ın məlumatına görə, “ICTnews” Elektron Xəbər Xidməti “lenta.ru” saytına istinadən yazır ki, belə yüksək keyfiyyətli təsvir virtual reallıq eynəyini dəstəkləyən layihələr (“PlayStation VR”) üçün lazımdır.
Orijinal “PlayStation 4” 2013-cü ilin noyabrında satışa çıxarılıb və o vaxtdan etibarən 40 milyondan çox nüsxəsi satılıb.
www.oxu.az
"

"Şəhərin mərkəzində pulsuz internet olacaq“İçərişəhər” Dövlət Tarix-Memarlıq Qoruğu, Dövlət Bayraq Meydanı daxil olmaqla, bütün Dənizkənarı Milli Park və “Fəvvarələr meydanı” əraziləri ictimai “Wi-Fi” şəbəkəsi ilə təmin ediləcək. 
Rabitə və Yüksək Texnologiyalar Nazirliyindən Oxu.Az-a verilən məlumata görə, artıq layihələndirmə işləri başa çatıb. 
Yaxın müddətdə layihənin icrasına başlanılacaq. 
“İctimai internet layihəsinin həyata keçirilməsində əsas məqsəd paytaxt sakinlərini və şəhərimizin qonaqlarını simsiz və yayılan texnologiya vasitəsilə pulsuz internetlə təmin etməkdir. İlkin mərhələdə əhalinin daha çox sıx istirahət etdiyi yerlər seçilib. 
Genişzolaqlı sürətli internet təminatı Bakı sakinləri, yerli və xarici turistlər üçün qlobal şəbəkəyə pulsuz çıxış imkanı yaradacaq”, - nazirliyin məlumatında bildirilir.
E.Ə.
www.oxu.az
"

"Bakıda kompüter oyunları üzrə çempionat keçiriləcəkYarışda iştirak məqsədilə qeydiyyatdan keçmək üçün son tarix 22 avqustdur.Sentyabrın 2-4-də Bakıda kompüter oyunları üzrə X milli çempionatı keçiriləcək.
Bu barədə məlumat Oxu.Az-a Azərbaycan Kiberidman Federasiyasından verilib.
Çempionat aşağıdakı oyunlar üzrə keçiriləcək: FIFA, “HearthStone”, “Counter Strike: Global Offensive”, “DOTA 2”, “PointBlank”, “League of Legends”.
Yarışda iştirak məqsədilə qeydiyyatdan keçmək üçün son tarix 22 avqustdur. Çempionatın finalı sentyabrın 3-4-də “Badamdar” hotelində baş tutacaq.
Çempionat Azərbaycan Kiberidman Federasiyası və Azərbaycan Gənclər və İdman Nazirliyi tərəfindən təşkil olunacaq.
www.oxu.az
"

"Siri “WhatsApp”la danışmağı öyrənəcək“Apple” şirkətinin səsli yardımçısı tezliklə ən populyar mesenceri dəstəkləyəcək. “Almalı” şirkət Siri təsisçilərinə çıxış açan kimi “WhatsApp” nümayəndələri bundan faydalanmağa çalışıblar. 
Oxu.Az xəbər verir ki, bu barədə “Phone Arena” məlumat yayıb. 
Bu isə səsli yardımçının artıq payızda abunəçiyə “WhatsApp”da sərbəst zəng edə biləcəyi deməkdir. Bunun üçün istifadəçi, məsələn: “Salam Siri, anama WhatsApp-la zəng et” deməli olacaq.
Bundan başqa, səsli yardımçı ismarışları yığmağı, eləcə də daxil olan SMS-ləri səsli oxumağı da öyrənəcək.  
Bütün bu funksiyalar, iOS 10 mobil əməliyyat sistemlərinin relizindən sonra olacaq, əməliyyat sistemi artıq sentyabrın ilk günlərində çıxa bilər. 
www.oxu.az
"

"Xərçəng şişinin müalicəsində inqilabi irəliləyiş əldə olunubMonreal Politexnik Universiteti, Monreal Universiteti və Makqill Universitetinin alimləri xərçəng xəstəliyinin tədqiqi sahəsində mühüm irəliləyiş əldə ediblər.
Onlar qan vasitəsilə hərəkət edən və dərman preparatlarını şişdəki müəyyən aktiv xərçəng hüceyrələrinə dəqiq çatdırmaq qabiliyyətinə malik yeni nanorobotlar hazırlayıblar. Belə üsul şişin optimal məhvini təmin edir, yaxınlıqda yerləşən orqan və sağlam toxumaları təhlükə altında qoymur.
Oxu.Az xəbər verir ki, “ICTnews” Elektron Xəbər Xidməti hi-news.ru saytına istinadən yazır ki, alimlərin tədqiqat işindən bəhs edən “Magneto-aerotactic bacteria deliver drug-containing nanoliposomes to tumour hypoxic regions” adlı məqalə “Nature Nanotechnology” jurnalında dərc edilib. 
Məqalədə siçan üzərində aparılmış tədqiqat işinin nəticəsi təsvir edilib: nanorobotlar dərman preparatlarını kolorektal şişə uğurla çatdırıblar.
Şişin içərisinə daxil olmuş nanorobotlar oksigenlə az təchiz edilmiş şiş hissələrini aşkar edərək dərman preparatlarını onlara çatdıra bilir. Məlum olduğu kimi, oksigenlə az təchiz olmuş hissələr şüa terapiyası daxil olmaqla müalicə metodlarının əksəriyyətinə qarşı dayanıqlıdır.
www.oxu.az
"

"“iPhone 7” satışının başlanacağı tarix açıqlandıAT&T Amerika operatorunun salonlarında marketinq şirkətlərinə dair 9 və 23 sentyabr tarixlərinin qeyd edildiyi cədvəl internet şəbəkədə yayılıb. 
Oxu.Az xəbər verir ki, 9to5mac portal bunu “birinci dalğa” ölkələri ərazisində “iPhone 7”-nin ilkin sifarişlərinə və satışına start verilməsi ilə əlaqələndirir. 
İcmalçılar ehtimal edirlər ki, ABŞ və bir sıra ölkənin sakinləri üçün ilkin satışlar sentyabrın 9-da başlayacaq. Mağazaların piştaxtalarına “iPhone 7” sentyabrın 23-də çıxacaq.
“Birinci dalğa”ya bir qayda olaraq Kanada, Böyük Britaniya, Fransa, Avstraliya və s. aiddir. 
Daha öncə “Bloomberg” öz mənbələrinə istinadən “Apple”in yeni smartfonu artıq 2016-cı ilin sentyabrın 7-də təqdim edə biləcəyi barədə məlumat yaymışdı. Amma agentlikdə “iPhone 7”-nin satışa sentyabrın 16-da çıxarılacağını bildiriblər.  
www.oxu.az
"

"Türkiyədə milli smartfon istehsal ediləcəkTürkiyənin yerli mobil telefon markalarına bir yenisi də əlavə olunub.  
Oxu.Az Fins.az-a istinadən xəbər verir ki, “KAAN N1” (Xan) adıyla ilk telefonunu bazara təqdim edən “Başarı Ticaret ve İletişim” şirkəti, “Turkcell” kanalından da istifadə edəcək. 
“Başarı Ticaret ve İletişim”in baş direktoru Kayhan Biberin dediyinə görə, bu dəfə mobil telefona milli ad vermək fikrinə gəliblər.
Şirkətin baş direktoru deyib ki, telefonu hal-hazırda Çində istehsal edirik, ancaq qısa müddətdən sonra Türkiyədə buraxmağı planlaşdırırıq: 
“Bu sahədə bir türk markasının olmasını istədik. Onsuz da “Kaan” brendi bizə yaxındı”.
Qeyd edək ki, şirkətin “Kaan Air” adlı bir vertolyot şirkəti də var.
O, Türkiyədə yerli mobil telefon markalarının bazarda payının artması üçün də çalışdıqlarını dilə gətirdi:
“Bu günə yerli mobil telefonlar bazarın 15%-ni tutur və bu göstəricini 30%-ə qaldırmaq lazımdır”.
www.oxu.az
"

"Ən sürətli mobil interneti olan ölkələrin adı açıqlandıBritaniyanın “Open Signal” şirkəti bütün dünyada mobil əlaqənin vəziyyətini təhlil edib və ən sürətli mobil interneti olan ölkələrin reytinqini təqdim edib. 
Oxu.Az xəbər verir ki, hesabat şirkətin saytında dərc edilib. 
Təşkilatın hesablamalarına görə, 3G və 4G şəbəkələrində mobil internetin ümumi sürətinə görə lider Cənubi Koreyadır. Daha sonra siyahıda Sinqapur, Macarıstan, Avstraliya və Danimarka gəlir. Onluğa həmçinin Norveç, Litva, Yaponiya və İsveç də daxildir. 
Sonuncu, 94 və 95-ci yerləri şirkətin məlumatına görə, Kosta-Rika və Əfqanıstan tutur. 
www.oxu.az
"

"“Android”lərin 80%-də təhlükə var“Android” mobil əməliyyat sistemi ilə işləyən qurğuların 80%-dən çoxu kiberhücuma məruz qala bilər.
2012-ci ildə istehsal edilmiş “Linux” ƏS-nin 3.6 versiyasında aşkar edilmiş səhv hakerlərə istifadəçiləri serverdən ayırmağa və mobil proqramların işinə mane olmağa imkan verir. 
Həmçinin şifrələnməmiş trafiki izləmək və ya zərərli proqram təminatını istifadəçi məlumatlarına tətbiq etmək mümkündür. Bundan başqa, hakerlər danışığı dinləyə və istifadəçilərin şəxsi mesajlarını ələ keçirə bilərlər.
Oxu.Az xəbər verir ki, “ICTnews” Elektron Xəbər Xidməti lenta.ru saytına istinadən yazır ki, “Lookout” şirkətinin mütəxəssisləri tərəfindən aşkar edilmiş boşluq, həmçinin “Android KitKat 4,4” və daha yuxarı versiyalarda qeydə alınıb. Bu o deməkdir ki, 1,4 milyard “Android” qurğu təhlükə altındadır.
“Google” şirkətinin nümayəndəsi bildirib ki, şirkətin mühəndisləri təhlükəsizlik sistemində aşkar edilmiş boşluqdan artıq xəbərdardırlar və lazımi tədbirlər görülür. “CVE- 2016-5696” adlı səhv artıq “Linux” nüvəsində aradan qaldırılıb.
www.oxu.az
"

"“Google” yeni videomessencer istifadəyə verdi – VİDEO“Google” şirkəti “Duo” adlı yeni video messencer istifadəyə verməyə hazırlaşır.
Oxu.Az xəbər verir ki, “ICTnews” Elektron Xəbər Xidməti mail.ru saytına istinadən yazır ki, sözügedən video messencerin əsas özəlliyi olduqca sadə interfeysə malik olmasıdır.
Mobil proqramı işə salan istifadəçi ön kameradakı təsviri, həmçinin “Video çağırış” düyməsini görür. Bu düyməni sıxdıqda kontakt siyahısı açılır və onlara zəng etmək olar.
“Duo” video messencerində qeydiyyatdan keçmək üçün yalnız telefon nömrəsini daxil etmək kifayətdir. Tərtibatçıların sözlərinə görə, buraxılış qabiliyyətinin avtomatik ölçülməsi və kodeklərin optimallaşdırılması, həmçinin rabitənin əllə tənzimlənməsi imkanı internet qoşulmanın keyfiyyətindən asılı olmayaraq, mobil proqramın sabit işini təmin edəcək.
Yeni messencerin daha bir özəlliyi zəngə cavab verilənədək həmsöhbəti görməyə imkan verən “Knock Knock” funksiyasıdır.

www.oxu.az
"

"Tim Kuk “Apple”nin iki əsas səhvini göstərdi “Apple” korporasiyasının rəhbəri Tim Kuk “Washington Post”a verdiyi müsahibəsində idarəçiliyi dövründə yol verdiyi iki səhvi etiraf edib. 
Oxu.Az xəbər verir ki, bu səhvlərdən biri hamının tənqid etdiyi “Apple Maps” xəritələri ilə proqramın relizidir. İkinci səhv isə Kukun fikrincə, Con Brouventin “Apple”n pərakəndə satışı üzrə rəhbər vəzifəsinə təyin edilməsidir. 
“O, bizim ideoloji məkanımıza uyğun deyil – mən bunu belə deyərdim. Biz onunla çox danışdıq və onu işə almağa qərar verdik, bu isə səhv oldu”, - Kuk qeyd edib.
Bununla yanaşı, Brouvent “Apple”dan işdən çıxarıldıqdan sonra işdən çıxmasının “onun həyatında ən yaxşı anın olduğunu” deyib. 
Tim Kuk həmçinin belə bir nəhəng korporasiyanın rəhbəri olmaq çox mürəkkəb olduğundan danışıb. Əsasən o, çox tənha olduğunu bildirib. 
A.S.
www.oxu.az
"

"“HTC Nexus Sailfish” ilk dəfə canlı fotoda“Google” və HTC (hər şey məhz ona işarə edir) iki yeni “Nexus” smartfonu hazırlayır, həmin smartfonlar artıq avqustda Android 7.0 Nougat – Marlin və Sailfish final relizi ilə birgə debüt edə bilərlər.
Oxu.Az mobiltelefon.ru-ya istinadən xəbər verir. 
Belə ki, smartfon Full HD-displeyə, Snapdragon 820 çipsetə, 4 ГБ operativ yaddaşa, 32-ГБ daxli yaddaş kartına, 12 Mp və 8 Mp kameraya, barmaq izi skaneri və adıçəkilən “nuqa”ya malikdir. 
Bu gün internetdə “Nexus Sailfish”-in olduğu foto yayılıb. Şəkildə şüşə elementləri və daktiloskopik sensorlu arxa paneli olan smartfon təsvir edilib. 
Karkas çox güman ki metaldandır, formaca HTC 10-u xatırladır. Təəssüf ki, biz fotoda yalnız devaysın bir fraqmentini görürük, bununla yanaşı, şəkil yüksək keyfiyyətli deyil. Amma hətta Nexus S1-də daha öncə dərc edilən renderə bənzəyir. Anonsun dəqiq tarixi, elə qiyməti kimi bildirilmir. 



www.oxu.az
"

"Azərbaycan “Global Innovation Index 2016”da ilk yüzlükdə qərarlaşıbAzərbaycan “Global Innovation Index 2016” hesabatında 128 ölkə arasında 85-ci yeri tutub. 
Oxu.Az Report-a istinadən xəbər verir ki, hesabata əsasən siyahıda ilk onluqda İsveçrə, İsveç, Böyük Britaniya, ABŞ, Finlandiya, Sinqapur, İrlandiya, Danimarka, Niderland və Almaniya yer alıb.
İran siyahıda 78, Gürcüstan 64, Ermənistan 60, Rusiya 43-cü yerdə qərarlaşıb. Qeyd edək ki, Azərbaycan ötən ilki hesabatda 141 ölkə arasında 93-cü yerdə olub.
Hesabat 2008-ci ildən yayımlanır, “Global Innovation Index”, “INSEAD Business School”, “Jhonson University of Cornell” və WIPO (World Intellectual Property Organization) tərəfindən aparılan çalışmadır.
Azərbaycanla bağlı daha ətraflı məlumatı www.globalinnovationindex.org/gii-2016-report# linkinə daxil olaraq əldə etmək olar.
www.oxu.az
"

"“Apple” ucuz “iPad” buraxacaq“Apple” korporasiyası 2017-ci ildə üç versiyada “iPad” buraxmağa hazırlaşır.
Oxu.Az-ın Lent.az-a istinadən verdiyi xəbərə görə, bunlar 12,9 düym displeyə malik “iPad Pro 2”, 10,5 ölçülü “iPad Pro” və 9,7 düymlük “loukost” (aşağı büdcəli istifadəçilər üçün) “iPad”dir.

Son variantın qiyməti aşağı olacaq və elə də böyük tələbat olmayan “iPad mini”ni əvəz edəcək. 2018-ci ilin isə “iPad”lar üçün inqilabi il olacağı gözlənilir.
Belə ki, “Apple” planşetlərin dizaynında radikal dəyişikliyə hazırlıq görür. Cihazların AMOLED-displeylərlə təchiz olunacağı da nəzərdə tutulub.
www.oxu.az
"

"“WhatsApp” yazışmalarını oxumaq mümkün olacaqABŞ-ın Perdyu Universitetinin tədqiqatçıları tərəfindən “Android” sistemi ilə işləyən smartfonlar üçün hazırlanmış mobil proqram qurğu sahibinin son bir neçə saat və ya gündə nə barədə yazışdığını, kiminlə ünsiyyət saxladığını, internetdə nə axtardığını öyrənməyə imkan verir. 
Proqramın yaradıcıları bu üsulun kriminalistlərə faydalı olacağını düşünürlər. Proqramın hazırlanmasına 9 ay vaxt sərf olunub.
Oxu.Az AZƏRTAC-a istinadən xəbər verir ki, mobil proqram “RetroScope” adlandırılıb. Proqramın iş prinsipi qrafik kontrollerin köməyi ilə smartfonun ekranına çıxarılmış son təsvirlərin surətini əməli yaddaşdan əldə etməkdir.
“Android” mobil əməliyyat sisteminin yaradıcısı “Google” korporasiyası son təsvirlərin surətinin əməli yaddaşından silinməsini nəzərdə tutmadığından belə mobil proqram yaratmaq mümkün olub. Alimlərin fikrincə, son təsvirlərin yaddaşda saxlanılması nəticəsində bağlanmış proqramı yenidən işə saldıqda interfeys daha sürətlə açılır.
Proqramın yaradıcıları sınaq zamanı “Gmail”, “Skype”, “WeChat”, “WhatsApp”, “TextSecure”, “Telegram” daxil olmaqla 15 müxtəlif mobil proqramda 3-dən 11-dək olan son təsvirləri ələ keçirə biliblər.
Tədqiqatçılar bildirirlər ki, bu informasiyanı silməyin yeganə üsulu smartfonu yenidən yükləmək və ya söndürüb yenidən işə salmaqdır.
www.oxu.az
"

"Smartfonları idarə edən tatu yaradıldı – FOTOABŞ-ın məşhur Massaçusets Texnologiya İnstitutunun (MTİ) bir qrup tələbəsi “Microsoft” tərtibatçıları ilə birlikdə “ağıllı” tatu yaradıb.
Oxu.Az xəbər verir ki, İKT.lent.az-ın “The Verge” portalına istinadən yaydığı xəbərə görə, tatu smartfonları və digər mobil cihazları qismən idarə etməyə imkan verir.
Bu texologiya “DuoSkin” adını alıb. Onun elektron cihazlarla əlaqəsi sensorlu səth vasitəsilə təmin olunur, rabitəni isə NFC (yüksək keyfiyyətli simsiz texnologiya) təmin edir. Yeni texnologiyanın təfərrüatları sentyabrda daşınan cihazlara həsr edilmiş simpoziumda açıqlanacaq. 
Tərtibatçıları hələlik onu bildirib ki, insanlar “ağıllı” tatunun zahiri görünüşünü qrafik redaktorla özləri müəyyən edə biləcək. Xüsusi yarımötürücüyə bunu həkk etdikdən və müəyyən elektron komponentləri ora möhkəmlətdikdən sonra bunu dəriyə transformasiya etmək lazımdır.








www.oxu.az
"

"iPhone 7-nin Force Touch ilə “Evə” sensor düyməsi olacaq – FOTO Yeniliklərin relizi sentyabrda gözlənilir. Bu yaxınlarda Apple smartfonalrının növbəti nəslində mexaniki “Evə” düyməsi sensorla əvəzlənəcəyinə dair şaiyələr meydana gəlmişdi. Bu gün bu informasiya qurğuların yeni şəkillərində öz təsdiqini tapdı.
Bu barədə Oxu.Az mobiltelefon.ru-ya istiandən xəbər verir. 
Fotolarda mexaniki düymə görünmür, bu isə onun sensor düymə ilə əvəz edilə biləcəyindən xəbər verir. “Evə” düyməsi sıxma gücünü tanıya bilər və yeni MacBook trekpadlarda istifadə edilən Force Touch texnologiyasının köməyi ilə titrəşim cavabı verə bilər. 
Başqa sözlə, düymənin üzərinə sıxma hiss edilməyəcək. Bundan əlavə bəzi mənbələr iddia edirlər ki, iPhone 7 və iPhone 7 Plus su və toz keçirməz korpusa malik olacaq, fiziki düymədən imtina isə bu müdafiəni daha da gücləndirəcək.
Yeniliklərin relizi sentyabrda gözlənilir.








www.oxu.az
"

"Noutbuk bazarının lideri məlum oldu“Apple” isə müştərilərini itirməyə başlayıb.“Lenovo” şirkəti noutbuk satışında lider olub. 
Oxu.Az-ın məlumatına görə, İKT.lent.az-ın xəbərinə görə, bu barədə “TrendForce” statistik agentliyinin nümayəndələri məlumat veriblər. 
Mütəxəssislərin sözlərinə görə, bu ilin birinci yarısında ümumilikdə müxtəlif markalardan olan təxminən 74,18 milyon ədəd noutbuk satışa çıxarılıb. Bu cihazların bazarı 2015-ci ilin analoji dövrün nəticələri ilə müqayisədə 4% azalıb. 
Cari ildə noutbuklar bazarının lideri bazarda 20%-dən artıq paya malik “Lenovo” brendi olub. Şirkət bu müddət ərzində 16 milyon ədəd portativ kompüter satışa çıxarıb ki, bu da ötən ilin nəticələrinə nisbətdə 4,5% çoxdur. 
“MacBook” seriyasından olan cihazların istehsalı ilə məşhurlaşan “Apple” şirkəti isə müştərilərini itirməyə başlayıb. Hazırda “Apple”nin bazardakı payı cəmi 7,9%-dir. Bu da ötən ilin nəticələri ilə müqayisədə 25% azdır. “Asus” və “Dell” şirkətlərinin satışları da azalıb. 
www.oxu.az
"

"“Google” “Android” sistemini əvəzləyəcək“Google” korporasiyası gələcəkdə “Android” və “Chrome OS” sistemlərini əvəz edə biləcək daha mükəmməl əməliyyat sistemi üzərində işə başlayıb.
Oxu.Az xəbər verir ki, “ICTnews” Elektron Xəbər Xidməti lenta.ru saytına istinadən yazır ki, şirkət, hələ ki, yeni ƏS-i üzərində işə başladığını rəsmən elan etməyib, amma ilk təfərrüatlar və texniki təsvir artıq “GitHub” xidmətində dərc edilib. “Fuchsia” adlandırılmış sistem “Linux” deyil, “Magenta” nüvəsi əsasında işləyəcək.
Bundan başqa, “Magenta” nüvəsi sistemə əşyalar interneti texnologiyasının daha geniş yayılmış platformaları, həmçinin “FreeRTOS” və “ThreadX” ilə qarşılıqlı əlaqədə olmağa imkan verəcək. Beləliklə, korporasiya istifadəçilərin mobil qurğu və kompüterlərinin “OnHub” və “Google Home” ev ekosistemləri ilə inteqrasiyasını gücləndirməyi planlaşdırır.
“Google”un mühəndisi Brayan Svetlandın sözlərinə görə, şirkət ilk günlərdən yeni əməliyyat sistemini kənar tərtibatçılar üçün açıq etməyə dair qərar verib.
“Kantar” analitik şirkətinin məlumatına əsasən, Avropa bazarında “Android” mobil əməliyyat sisteminin bazar payı 76%-ə yaxınlaşıb, ABŞ-da isə bu göstərici 67,6% təşkil edir.
www.oxu.az
"

"“Strategy Analytics”: Smartfonların sayı 3 milyarda yaxınlaşacaq“Strategy Analytics” tədqiqat şirkətinin proqnozuna görə, cari ildə dünyada istifadə edilən smartfonların sayı 3 milyarda yaxınlaşacaq.
Ekspertlər məlumat veriblər ki, hələ 4 il bundan əvvəl bu göstərici 1 milyard idi. 2 il sonra istifadə edilən “ağıllı” mobil telefonların sayı 2 milyard təşkil edib.
Oxu.Az “ICTnews”a istinadən xəbər verir ki, mütəxəssislərin proqnozuna görə, cari ildə istifadəçilər tərəfindən istifadə edilən smartfonların sayı daha 13% artaraq 3 milyard təşkil edəcək. 2020-ci ildə bu göstərici 4 milyardı ötəcək.
Məlumata görə, dünyada “Android” sistemi ilə işləyən aparatlara tələbat yüksəkdir. “iOS” sistemi populyarlığa görə ikinci yerdə qərarlaşıb, ən böyük smartfon istehsalçısı olan “Samsung Electronics” şirkətinin “Tizen” mobil əməliyyat sistemi qarşıdakı 6 ildə ən sürətli inkişaf edən mobil platformalardan biri olacaq.
“Strategy Analytics” şirkətindən bildirilib ki, təxminən 2018-ci ildə Çində “Linux” sistemi əsasında yaradılmış şəxsi əməliyyat sistemləri istifadəyə veriləcək.
www.oxu.az
"

"“Twitter”dən bağlanmasına dair açıqlamaSosial şəbəkə nəhənglərindən olan “Twitter”in 2017-ci ildə bağlanacağı ilə əlaqədar şayiələrə aydınlıq gətirilib.
Oxu.Az Fins.az-a istinadən xəbər verir ki, şirkət tərəfindən verilən açıqlamada bu xəbərlər təkzib edilib və iddiaların heç bir əsasa söykənmədiyi bildirilib.
“Twitter” şirkətinin nümayəndəsi sosial şəbəkələrdə yayılan şayiələrin həqiqəti əks etdirmədiyini ifadə edib. O bildirib ki, “Twitter” istifadəçilər üçün cəlbedici sosial media platforması olaraq inkişaf etməkdədir.
Sürətlə yayılan “Twitter” 2017-ci ildə bağlanacaq” şayiəsinin necə başladığı isə məlum deyil.
www.oxu.az
"

"“Forbes” milyardçıların siyahısını yenilədi“Forbes” jurnalı dünyanın 100 İT-milyarderinin adlarını açıqlayıb. Artıq ikinci ildir ki, siyahıda liderliyi “Microsoft”un təsisçisi 78 milyard sərvəti olan Bill Qeyts əldən vermir.
Oxu.Az bu barədə dp.ru-ya istinadən xəbər verir.
İkinci yerdə Amazon.com internet şirkətinin rəhbəri və “Blue Origin” aerokosmik şirkətinin təsisçisi Ceff Bezosdur, onun sərvətini jurnal 66 milyard dollar məbləğində qiymətləndirir. 
Liderlərin üçlüyünə “Facebook”un yaradıcısı, 54 milyard dollar sərvətlə Mark Zukerberq də daxildir. 
İlk beşliyə 51,7 milyard ilə “Oracle”nin təsisçisi Larri Ellisons və “Google” həmtəsisçiləri Larri Peyc və Sergey Brin daxildir. Onların sərvəti müvafiq olaraq 39 milyard və 38,2 milyarddır. 
www.oxu.az
"

"Pornohakerlər “İnstaqram”a hücum etdiKibercinayətkarlar “İnstaqram” sosial şəbəkəsinə hücum edib. 
Oxu.Az xəbər verir ki, İKT.lent.az-ın “runews24.ru” saytına istinadən məlumatına görə, bu hakerlər, əsasən, istifadəçilərin akkauntundakı şəkilləri pornoqrafik məzmunlu şəkillərlə əvəz edirlər.
İstifadəçilərin profilləri pornosaytlara və ya intim əlaqə üçün tanışlığa həsr olunan resurslara aparan digər keçidlərlə əvəz olunur. Mütəxəssislər hesab edir ki, hakerlər hər belə keçid üçün pul əldə edirlər. 
Kompüter təhlükəsizliyi ilə məşğul olan “Simantec” şirkətində isə hesab edirlər ki, çoxlu sayda akkauntların sındırılması istifadəçilərin asan şifrə və parollarının olduğu zaman mümkündür. 
www.oxu.az
"

"“Türk Telecom”da iki önəmli ayrılıq“Türk Telecom”un CEO-su Erkan Akdemir, texnologiya üzrə baş direktor müavini Coşkun Şahin işlərindən ayrılıb. 
Bu barədə Oxu.Az “Finans Gündəm”ə istinadən xəbər verir. 
Məlumata görə, mövcud vəzifələrdən biri ləğv edilib, digər vəzifəsinin icrası isə Rami Aslana həvalə edilib. 
Qeyd edək ki, bir müddət öncə Fətullahçı Terror Təşkilatının (FETÖ) çevriliş təşəbbüsü ilə bağlı aparılan istintaq çərçivəsində adları çəkilən iki nəfər saxlanılmış və məhkəmənin qərarı ilə yenidən azadlığa buraxılmışdı.
Ülviyyə R. Əli
www.oxu.az
"

"Bakı sakinlərinin yarısı internetdən istifadə etmirŞəhər əhalisi arasında sorğu keçirilib.Oxu.Az “ACT Azərbaycan”a istinadən iyulun 17-dən 21-dək Bakı şəhərində aparılan sorğunun nəticələrini təqdim edir.
İnternetdən istifadə edənlər və məqsədləri
Rəyi soruşulan respondentlərin 54,4%-i gün ərzində internetdən istifadə etdiyini bildirib. Ən fəal istifadəçilər (77,6%) gənclərdir (18-34 yaş aralığı). 55 və daha çox yaşı olan respondentlərin isə əksəriyyəti, ümumiyyətlə, internetdən istifadə etmir (73,6%).
Sorğuda iştirak etmiş respondentlərin 77,3%-i internetdən xəbər oxumaq və yeni məlumatlar əldə etmək üçün istifadə edir. Dost-tanışı ilə ünsiyyət quranlar 52,6% təşkil edir. İnternetdə musiqi dinləyib, film izləyənlər isə 48,3%-dir.
Sosial şəbəkə istifadəçiləri
Sosial şəbəkə istifadəçiləri arasında “Facebook” favoritdir. 28,7% respondent məhz bu sosial mediadan istifadə edir. İsitifadəçilər arasında lider 55 və daha çox yaşı olan respondentlərdir (41,6%). “Instagram” isə ikinci pillədə qərarlaşıb (9,4%).
13,2% gənc bu sosial şəbəkədən yararlanır. “Odnoklassnik”də “sinif yoldaşlarını axtaranlar” 2%, “Vkontakte”də ünsiyyət quranlar isə 1,5% təşkil edir. Rəyi soruşulan respondentlərin cəmi 0,8%-i “Twitter” istifadəçisidir.
“YouTube” videolarından yararlanan respondentlər sorğuda 2,2% nəticə verib. Orta nəslin nümayəndələri (35-54 yaş aralığı) portaldan daha çox istifadə edirlər (6,5%).

“Whatsapp” istifadəçiləri sorğuda daha yüksək nəticə göstəriblər.
Rəyi soruşulan respondentlərin 54,4%-i “WhatsApp” tətbiqindən istifadə etdiklərini bildiriblər. Orta nəslin nümayəndələri (35-54 yaş aralığı) “WhatsApp”dan daha çox istifadə edirlər (56%).

Rəyi soruşulan qadın respondentlər əsasən “WhatsApp” (71,4%), “Facebook” (52,3%), “Instagram” (40,2%) proqram və sosial şəbəkələrindən istifadə edirlər.
Kişilər isə “Facebook” (68,6%), “WhatsApp” (54,3%), “Instagram” (44,3%) istifadə etməyə üstünlük verirlər. Rəyi soruşulan respondentlərin 84%-i evdə internetə çıxışı var. 64,7% respondent isə internetə girmək üçün mobil operatorların təklif etdikləri internet paketlərindən istifadə edirlər.
Sorğu Bakı şəhərində 400 respondent arasında telefon vasitəsilə həyata keçirilib.
Ülviyyə R. Əli
www.oxu.az
"

"“iPhone 7”-nin təqdimat tarixi açıqlandı“Apple” şirkəti yeni “iPhone 7”-ni bu ilin sentyabrın 7-də təqdim edə bilər. “iPhone 6” və 6S-in təqdimatı da sentyabr ayında olmuşdu, satışları isə 19 və 25 sentyabrdan başlamışdı. 
Qeyd edilir ki, “iPhone 7” mağazalarda sentyabrın 16-dan satışa çıxarıla bilər.
Oxu.Az-ın Gazeta.ru-ya istinadən məlumatına görə, bu barədə “Bloomberg” şəxsi mənbələrinə istinadən xəbər verir.
Bundan başqa, eyni gündə “Apple” yeni “Macbook Pro”nun yenilənmiş dizayn və sesnor panelli yeni nəslini də təqdim edəcək. Amma nəşr bu şayiələri təkzib edir və yazır ki, yeni noutbukların təqdimatı başqa gün olacaq.
Həmin gün “Sony”nin Nyu-Yorkda tədbiri baş tutacaq. Şayiələrə görə, tədbirdə yeni “PS4 Neo” təqdim ediləcək.
www.oxu.az
"

"Növbəti nəsil “iPhone”ların dizaynı dəyişdiriləcəkQurğunun çəkisinin azaldılması nəzərdə tutulur.Daha çox “Foxconn” brendi kimi tanınan “Hon Hai Precision Industry” şirkəti “iPhone” smartfonu üçün şüşədən korpus hazırlayır. Bu haqda Yaponiyanın “Nikkei” nəşri yazıb.
Oxu.Az-ın məlumatına görə, “ICTnews” Elektron Xəbər Xidməti cnews.ru saytına istinadən yazır ki, mənbələrin məlumatına görə, 2017-ci ildə “Apple” şirkəti aparatı şüşə korpusa yerləşdirməklə “iPhone”un dizaynını dəyişdirməyi planlaşdırır.
Bu yeniliyə imza atmaq istəyən şirkət istehlakçıların marağını geri qaytarmaq barədə düşünür.
“Nikkei” nəşrinin mənbəyi dəqiqləşdirib ki, “Foxconn” 2015-ci ildən şüşə korpusların hazırlanması ilə məşğul olur.
Bundan əvvəl mənbələr yazırdılar ki, 2017-ci ildə “Apple” şirkəti metal çərçivə ilə haşiyələnmiş şüşə panellərdən ibarət korpusla təchiz edilmiş “iPhone” smartfonu buraxacaq. Mənbələr deyir ki, qurğu maye kristal ekranla deyil, “OLED” texnologiyasına əsaslanan ekranla təchiz ediləcək.
Bütün bu dəyişikliklər nəticəsində qurğunun çəkisi azalacaq və onun enerji effektivliyini yüksəldəcək.
www.oxu.az
"

"Qlobal informasiya təhlükəsizliyinin xərcləri yüksəlib2016-cı ildə qlobal informasiya təhlükəsizliyi xərcləri 81,6 milyard dollara yaxınlaşacaq. “Gartner” şirkətinin proqnozuna görə, bu, 2015-ci illə müqayisədə 7,9% daha çoxdur.
Oxu.Az-ın məlumatına görə, “İCTnews” Elektron Xəbər Xidməti cnews.ru saytına istinadən xəbər verir ki, konsaltinq və İT autsorsinq kimi sahələrə daha çox vəsait xərclənir.
2020-ci ilin sonunadək təhlükəsizliyin yoxlanılması, İT autsorsinq və informasiya itkisinə qarşı müdafiə (“Data Loss Prevention” – “DLP”) həlləri üzrə istiqamətlər daha yüksək artım tempi nümayiş etdirəcək.
“Təşkilatlar insidentləri aşkar edən və ona reaksiya verən həllərə daha çox önəm verməyə başlayıblar, çünki önləyici yanaşma zərərli hücumların bloklanmasında gözlənilən nəticə vermir. Biz sifarişçilərə balanslaşdırılmış sistem yaratmaq üçün həm o, həm də bu həldən istifadə etməyi tövsiyə edirik” - “Gartner” şirkətinin baş tədqiqatçısı Elizabet Kim deyib.
Tədqiqatçılar hesab edir ki, informasiya təhlükəsizliyi xərcləri artmaqda davam edəcək. Müxtəlif qiymətləndirmələrə görə, 2020-ci ilin sonunadək sözügedən bazarın həcmi 170 milyon dollar təşkil edəcək.
www.oxu.az
"

"Azərbaycan yeni poçt markaları dövriyyəyə buraxdı – FOTOMarkalar XXXI Yay Olimpiya Oyunlarına həsr olunub.Rabitə və Yüksək Texnologiyalar Nazirliyi “Azərmarka” MMC Braziliyanın Rio-de-Janeyro şəhərində keçirilən XXXI Yay Olimpiya Oyunlarına həsr edilmiş poçt markaları nəşr edib.
Oxu.Az xəbər verir ki, Olimpiya Oyunları münasibətilə 4 marka hazırlanıb.
Poçt markalarının üzərində ayrı-ayrılıqda boks, ağır atletika, yunan-Roma güləşi və sərbəst güləş idman növləri üzrə təsvirlər əks olunub.
Markaların hər birinin nominal dəyəri 0,5 manat təşkil edir.
Qeyd edək ki, Azərbaycan yığma komandası XXXI Yay Olimpiya Oyunlarında 56 idmançı ilə təmsil olunur. Onlar idmanın 18 növü üzrə mübarizə aparacaqlar.



Ülviyyə R. Əli
www.oxu.az
"

"“Türk Telecom”un rəhbərliyi sərbəst buraxıldıOnlar şirkətdə fəaliyyətlərinə davam edəcəklər. Fətullahçı Terror Təşkilatının (FETÖ) çevriliş təşəbbüsü ilə bağlı aparılan istintaq çərçivəsində saxlanılan “Türk Telecom”un CEO-su Erkan Akdemir, texnologiya üzrə baş direktor müavini Coşkun Şahin, texnologiya qrupu əməliyyat direktoru Nazım Efe məhkəmə tərəfindən sərbəst buraxılıb. 
Bu barədə Oxu.Az Türkiyənin “Hürriyet” nəşrinə istinadən xəbər verir. 
Açıqlamaya görə, adıçəkilən şəxslər şirkətdə öz vəzifələrinə davam edəcəklər.
Ülviyyə R. Əli
www.oxu.az
"

"“Walmart” məşhur elektron ticarət şirkətini alır “Walmart” şirkəti internet-riyelter Jet.com almaq planlarını açıqlayıb.
Oxu.Az bu barədə “Reuters”ə istinadən xəbər verir. Sövdələşmənin məbləği 3,3 milyard dollara yaxındır. 
Məbləğin bir qismi hissə-hissə, 300 milyon dolları “Walmart” aksiyaları ilə ödəniləcək.
“Biz qiymətlərin endirilməsi, çeşidlərin genişləndirilməsi və malların alınması üçün daha sadə üsul təklif etmək üçün yollar axtarırıq, çünki bunu bizim müştərilər istəyir”, - bunu “Walmart”ın rəhbəri Daq Mak Millon bəyan edib. Nəşrin məlumatına görə, saziş şirkətə “Amazon” ilə rəqabət aparmağa imkan verəcək. 
“Walmart”ın məlumatında “Jet” şirkəti ilə birləşməyəcəkləri, amma hər iki şirkətin texnikasından təklifləri yaxşılaşdırmaq üçün istifadə edə biləcəkləri bildirilib.  
www.oxu.az
"

"“Samsung” düz ekranlı smartfonlardan imtina edir“Samsung” daha düz ekranlı smartfonlar istehsal etməyəcək. Bunu şirkətin mobil bölməsinin direktoru Don Cin Ko deyib. 
Oxu.Az xəbər verir ki, bu barədə Vesti.ru məlumat yayıb.  
“Samsung” şirkətində əgər istifadəçiyə proqram təminatı və funksiyaların yardımı ilə unikal təcrübə təqdim edəcəkləri halda, “Galaxy S” smartfonlarının vizit kartının kənar hissələri bükük olan displeyin olacağına qərar veriblər”, - Cin Ko müsahibədə bildirib. 
www.oxu.az
"

"Artıq tarixdə qalan texnoloji cihazlar – FOTO  Oxu.Az illər əvvəl yanımızdan ayırmadığımız, ancaq bu gün daha müasirləri ilə əvəz olunan, keçmişin ən populyar texnoloji cihazlarını təqdim edir:
Jetonlu telefonlar

Maqnitofon kasseti

“CD” və “MP3 player”lərdən əvvəl maqnetik səs qeydiyyat platforması olan kasetlərdən geniş istifadə edilirdi. İlk dəfə 1963-cü ildə satış bazarına çıxarılıb.
“Tetris”

90-cı illərdə uşaqların, hətta böyüklərin əlindən düşməyən “Tetris” çox məşhur oyun idi. 
“MSN Messenger”, “mIRC”, “ICQ”

Hazırda çox istifadə edilməyən, lakin vaxtında dünyayla ünsiyyəti təmin edən “MSN Messenger”, “ICQ” kimi proqramlar bu gün yerini “Facebook Messenger” və “Whatsapp”a buraxıb.
CD (“Compact Disc”)

İlk dəfə 1980-ci illərdə ortaya çıxan CD 90-cı illərdən sonra geniş yayılmağa başlayıb. 700 MB-lıq yaddaş tutumuna sahib olan CD CD-ROM cihazları ilə birlikdə çalışırdı.
CD (“Compact Disc”)

Sonrakı illərdə ortaya çıxan CD-R/RW printerləri isə istifadəçilərin CD-lərə öz məlumatlarını yaza bilməsinə imkan verdi. Beləcə, artıq istifadəçilər film, musiqi, şəkil və ya digər məzmunlarını bu disklərə yükləyə bilirdi.
CD (“Compact Disc”)

450 qat daha çox məlumatı saxlaya bilən CD-lər bu gün də istifadə edilməkdədir.
DVD (“Digital Versatile Disc”)

1995-ci ildə ortaya çıxan və kino sahəsi üçün inqilab hesab olunan DVD-lər illər keçdikcə CD-lərin yerini almağa başladı, çünki DVD istifadəçilərə 4.7 GB-lıq yaddaş tutumu təqdim edirdi.
DVD (“Digital Versatile Disc”)

Növbəti illərdə yaddaş tutumu 8GB-a qədər yüksələn DVD-lərdən indiki vaxtda az da olsa istifadə edilir. 
Dünyanın ilk mobil telefonu

İlk mobil telefonu 1973-ci ildə Dr.Martin Cooper ixtira edib. Lakin bu telefon böyük ölçüdə olduğu üçün cibə sığacaq şəkildə deyildi.
“Nokia”, “Ericsson”, “Motorola”


90-cı illərin ən məşhur mobil telefonları idi. Ancaq SMS çatdırılma xidməti olan bu telefonların ilk modellərində rəngli ekran yox idi və antennaları ilə diqqət çəkirdi.
İlk “iPhone”

2007-ci ildə ilk dəfə ortaya çıxan və “ağıllı” telefon bazarında yeni bir axın başladan “iPhone”nun ilk versiyası belə idi. Hazırda satışda yoxdur və çox az adamın əlində var.
Kassetli “Walkman”

Bir zamanlar yolda musiqi dinləmək istədikdə yanımızdan ayırmadığımız cihaz idi.
CD-li “Walkman”

Netbook

Köhnə fotokameralar

Bu cihazları indi rəqəmsal fotoşəkil aparatları və mobil telefonlar əvəz edir.
Aytən Sadıqzadə
www.oxu.az
"

"“Pokemon Go” 200 milyon dollar qazanc gətiribİstifadəçilər vaxtlarının 26 dəqiqəsini bu oyuna sərf edir.Mobil telefon oyunu “Pokemon Go” ilk ay ərzində müəllif şirkətinə 200 milyon dollar qazanc gətirib. 
Oxu.Az Trend-ə istinadən xəbər verir ki, bu barədə “Sensor Tower” analitik şirkətinin məlumatında deyilir.
Oyun satışa iyulun 6-sı çıxarılıb. “Sensor Tower” qeyd edir ki, oyunun satışları Yaponiya bazarına çıxarılandan sonra daha da sürətlənib. Hitə çevrilən “Pokemon Go” populyarlıqda bütün digər mobil internet əlavələrini, üstələyib – “Candy Crush” və “Clash Royale” oyunlarını. Məsələn, “Clash Royale” ilk 30 gün ərzində 125 milyon qazanc əldə edib.
Araşdırmalara əsasən, “Pokemon Go” oyun istifadəçiləri gün ərzində bu əyləncəyə orta hesabla 26 dəqiqə ayırırlar. Qeyd edək ki, virtual reallıq əsasında hazırlanmış “Pokemon Go” oyununun əsas məqsədi Pokemonu (“Pocket Monster”u) yaxalamaqdan ibarətdir. Pokemonu yaxalamaq üçün oyun istifadəçiləri kücələrə, parklara və çimərliklərə üz tuturlar.
www.oxu.az
"

"Dünyanın ən bahalı altı smartfonu – QİYMƏTLƏRSmartfonlar sadəcə əlaqə vasitəsi deyil, eyni zamanda sahibinin sosial statusunun göstəricisidir. 
“Samsung” və “Apple” şirkətlərinin top smartfonları əla cihazlardılar, lakin milyonlarla insan onlardan istifadə edir. Ona görə də şirkətlər sizi fərqləndirmək üçün yeni ideyalar irəli sürürlər.  
Bu barədə Oxu.Az Fins.az-a istinadən xəbər verir. 
Əgər siz orta təbəqə nümayəndəsindən daha varlısınızsa, sizə ancaq sizin sahibi ola biləcəyiniz bir telefon lazımdır. Ümumi boz kütlədən sizi fərqləndirəcək bir telefon.

“Apple” şirkətinin digər istehsalçılara öz platformasından istifadə etməyə icazə vermədiyi üçün, premium sinif smartfonları OC “Android” platforması əsasında fəaliyyət göstərirlər.
“Pul problem deyil” deyənlərə
Maraqlısı odur ki, bu bahalı telefonlar funksionallıq baxımından orta statistik istifadəçinin adi smartfonundan bir o qədər də fərqlənmir. Lakin onların bəzilərinin ayrıca eksklüziv funksiyaları mövcuddur. Digərləri isə sırf dizaynına görə fərqlənirlər.
“Pul problem deyil” ifadəsinə uyğun həyat tərzi yaşayırsınızsa, bəlkə üzərinə təmiz dəri çəkilmiş telefon alasınız? Ya da adi funksiyalı telefonunuzu brilliant daşlarla bəzəyə bilərsiniz.
6. Mobiado Grand Touch em Marble: Qiyməti 3100 dollar

Mərmərdən telefon sanballı səslənir. Digər dizayn növləri də mövcuddür. Müştəri ağac ziyili, kokobolo ağacı, qara ağac və ya qranit dizaynlı telefon seçə bilər. Qeyd etmək lazımdır ki, bu telefonların hər biri çox effektli görüşnüşə malikdir.  
5. Tonino Lamborghini 88 Tauri: Qiyməti 5250 dollar

Bu smartfonun korpusu təmiz dəri və ya metaldan hazırlanır. Ancaq əfsuslar olsun ki, telefon müasir funksionallığı ilə öyünə bilməz.
4. Gresso Regal Gold: Qiyməti: 6000 dollar


3. Sirin Solarin Crystal White Carbon DLC: Qiyməti 15 min 900 dollar

İstehsalçı bu smartfonun sahibinə cihaz daxilindəki məlumatların təhlükəsizliyinə dair əminlik verir.

2. Təmiz dana dərisi dizaynlı Vertu New Signature Touch: Qiyməti 19 min 800 dollar

“Vertu”  telefonunun sahibi təkcə gözəl cihaz yox, həm də 24 saatlıq konsyerj xidmətinə çıxış əldə edir. Bu xidmətə zəng vurub və ya yazmaqla siz bu və ya digər tələbinizi icra edə bilərsiniz.

“Sky Blue” səma mavisi rəngdə dana dərisindən dizayn əlavə 10 min dollara başa gələcək. Telefonun kərtənkələ və timsah dərisindən hazırlanmış daha ucuz variantları da mövcuddur.
1. Brilliantlarla bəzədilmiş qara timsah dərisindən Goldvish Eclipse: Qiyməti 3665 dollar

“Goldvish Eclipse” daha ucuz modelləri də timsah dərisindən hazırlanıb, lakin brilliant yox digər qiymətli daşlarla bəzədilib. Belə modelin qiyməti cəmi 7 min dollardır. Ancaq məhz brilliant daşlarla dizayn bu telefonu eksklüziv edərək, onun qiyməti 5 rəqəmli məbləğə çatdırır.

www.oxu.az
"

"Bakıda liftlərdə xüsusi cihazlar quraşdırılacaqBakıda yaşayış binalarının liftlərində xüsusi cihazların quraşdırılması nəzərdə tutulur. 
Oxu.Az xəbər verir ki, bu barədə Trend-ə telekommunikasiya bazarındakı mənbə bildirib.
Cihazların quraşdırılması liftlərdə mümkün nasazlıqlara nəzarət etmək məqsədi daşıyır.
Mənbənin sözlərinə görə, hər hansı bir nasazlıq yarandığı halda, cihazlar avtomatik olaraq məlumatı (evin ünvanı) mərkəzi idarəetmə sisteminə ötürəcək.
Cihazlar uğurla sınaqdan keçirilib və yaxın günlərdə “Bakı Lift-Təmir” İstehsalat Birliyinə təklif ediləcək.
E.Ə.
www.oxu.az
"

"“Apple” hakerlərə pul qazanmağa yardım edəcəkŞirkətin rəhbərliyi onların proqram təminatında nasazlığı aşğar edəcək şəxsə 200 min dollar ödəməyə hazırdır. 
Oxu.Az bu barədə vev.by-a istinadən xəbər verir. 
Təhlükəsizlik şöbəsinin rəhbəri İvan Kristiçin sözlərinə görə, proqram təminatının işində nasazlığı tapmaq elə də asan deyil. “Apple” bu sahədə ilbəil təkmilləşir.  
Analitiklər ehtimal edirlər ki, samballı maliyyə mükafatını yalnız şirkətin keçmişdə əməkdaşlıq etdiyi proqramçılar çevrəsindən birinin alması mümkündür. 
Bu proqram payızın əvvəlində start götürür. Amma bu işə arzu edən hər kəs üçün çıxışın açılacağı da istisna deyil. 
“Apple” şirkəti proqram şifrəsində səhvi tapmaqda yardım edənlərə pul verilmə təcrübəsi olan “Google” və “Facebook”un yolu ilə gedir. 
www.oxu.az
"

"Yeni qurğu bank kartlarının məlumatlarını ələ keçirəcəkİnformasiya təhlükəsizliyi üzrə mütəxəssis Ueston Xeker tərəfindən yaradılmış qurğu bank kartlarının qəbulu üçün POS terminallara və mehmanxana nömrələrinin elektron qıfıllarına müdaxiləyə imkan verir.
O, öz qurğusunu Las-Veqasda keçiriləcək “DEF CON” konfransında nümayiş etdiyməyi planlaşdırır.
Oxu.Az–ın məlumatına görə, “ICTnews” Elektron Xəbər Xidməti mail.ru saytına istinadən xəbər verir ki, əksər POS sistemlər kardriderləri standart USB qurğular kimi “görür”.
Bu, POS sistemə klaviatura vasitəsilə qoşularaq əmrlər daxil etməyə imkan verir. Bu halda məsafədən sistemdəki əmr sətrinə müdaxilə edərək zərərli proqram təminatının quraşdırılması üçün əmrlər daxil etmək mümkündür.
Xeker tərəfindən hazırlanmış sistem POS terminalın yaxınlığında qurulmalıdır. Sistem, həmçinin mehmanxana nömrələrinin maqnit zolaqlı kartların köməyi ilə açılan qıfıllarına müdaxilədə effektivdir. 
Belə kartlarda məlumatlar şifrlənmir və sahibin identifikasiya nömrəsindən ibarət olur. Qurğunun köməyi ilə 18 dəqiqədə 100 elektron qıfıla müdaxilə etmək olar.
www.oxu.az
"

"“Facebook”dan vacib yenilikŞirkət spam-filtrə bənzər alqoritm hazırlayıb. “Facebook” sosial şəbəkəsi istifadəçilərin xəbər zolağında daha az klikbeyt (yəni yalnız trafik almaq üçün nəzərdə tutulan) başlıqları olan xəbərlər göstərəcək.
Oxu.Az xəbər verir ki, bu barədə şirkətin saytında məlumat yayılıb. 
“İstifadəçilər daha çox orijinal əhvalatlar görmək istədiklərini bildirdilər. Ona görə də biz uzun müddət bunun üzərində çalışaraq insanları hansı əhvalatları bu kateqoriyaya aid etdiklərini öyrəndik. Biz həmçinin insanların hansı xəbərləri uydurma və reklam xarakterli hesab etdiklərini, hansı xəbərlərin daha az olmasını istədiklərini öyrəndik”, - məlumatda deyilir. 
İlk növbədə, “Facebook” “O, yastığının altında nəyin olduğunu görəndə... mən şok oldum” və “İt kuryerə hürdü, onun reaksiyasının qiyməti yoxdur” kimi başlıqlı xəbərlərlə mübarizə aparacaq. 
“Facebook” spam-filtrə bənzər alqoritm hazırlayıb, bu alqoritm klikbeyt başlıqlarda istifadə edilən ifadələri aşkar edəcək. 
Belə başlıqları sosial şəbəkələr iki növə ayırırlar: məqalədə nədən söhbətin getdiyi aydın olmayanlar və oxucunu yanıldan, şişirtmələrin olduğu yazılar. 
“Facebook” xəbər lentində klikbeytləri üzə çıxara bilən minlərlə başlığı nəzərdən keçirib. 
Yeni alqoritm yalnız açar sözləri deyil, eləcə də onları yerləşdirən internet-resursları yadında saxlayacaq. Beləliklə də bu qəbildən olan saytların xəbərləri xəbər lentində daha az çıxacaq. 
Bununla yanaşı, klikbeytlərlə mübarizə adi istifadəçilərin məlumatlarının həcmində özünü büruzə verməyəcək, bu yalnız yanıldan başlıqlı məqalələri dərc edən saytlara aid olacaq. 
www.oxu.az
"

"Analoq yayım bu ilin sonuna qədər dayandırıla bilər“Rəqəmsal yayıma tam keçid məsələsini, yəqin ki, bu ilin sonuna qədər həll edəcəyik”. 
Oxu.Az xəbər verir ki, bunu Trend-ə Milli Televiziya və Radio Şurasının sədri Nuşirəvan Məhərrəmli deyib.
N.Məhərrəmli bildirib ki, artıq bir çox ölkələrdə bu məsələ həllini tapıb:
“Azərbaycanda da bununla bağlı hər hansı bir problem yoxdur. Artıq biz rəqəmsal yayıma keçmişik. Söhbət analoq yayımın dayandırılmasından gedir”.
MTRŞ sədri bildirib ki, əhalinin hamısının dekoderlərinin olmamasını nəzərə alaraq analoq yayımın dayandırılması məsələsi uzadılır: 
“Bilirsiniz ki, insanların hamısının, xüsusən də regionlarda olan insanların dekoderləri yoxdur. Ona görə nə qədər ki, imkanımız var, analoq yayımın dayandırılmasını uzadırıq”.
Qeyd edək ki, Azərbaycanın yaşayış məntəqələrinin 99%-i rəqəmsal TV siqnalı ilə əhatə olunub. Rəqəmsal kontentin yayımı MPEG-4 formatında aparılır.
Rəqəmsal yayıma keçmək üçün abonentlər dekoder əldə etməlidirlər. Bu qurğuların qiyməti daxili bazarda 25-30 manatdır.
www.oxu.az
"

"Ən pis dizayn olunmuş mobil telefonlar – FOTOOxu.Az bu günə qədər ən pis dizayn olunmuş mobil telefonların adları təqdim edir. 
Virgin Mobile Lobster 700TV

Siemens Xelibri 6

Xcute DV1

Motorola V100

Nokia 7600

Samsung Upstage

Vertu Signature Cobra

Motorola StarTAC Rainbow

Samsung NPH-N270 Matrix

Ülviyyə R. Əli
www.oxu.az
"

"Güzəştli şərtlərlə smartfon al, “Nar”dan bonuslar qazan“Nar” bu dəfə “Yayın təklifi” kampaniyasına start verib. Bu fürsətdən yararlanan müştərilər 6 ay ərzində ümumilikdə 100 manat danışıq balansı və 600 MB internet trafiki əldə edəcəklər.
Kampaniya iyulun 29-dan avqustun 30-dək davam edəcək. Kampaniyaya qoşulmaq üçün “World Telecom” mağazalarından “Micromax BOLT Q383” və ya “Micromax BOLT S302” modellərindən birini almaq kifayətdir. Smartfonlar üçün sərfəli ödəniş şərtləri təyin edilib. 
Müştərilər bu smartfonları ayda 9 manat (Micromax S302) və 12 AZN-dən (Micromax Q383) başlayan qiymətlərlə, faizsiz və 12 ayadək ödənişlə əldə edə bilərlər. Smartfonlar üçün 30 manat (Micromax S302) və 40 manat (Micromax Q383) ilkin ödəniş nəzərdə tutulub.
Bonusların aktiv edilməsi üçün balans hər ay ən az 5 manat nominalda artırılmalıdır. Bonusların qalığını yoxlamaq üçün *777#84#YES şifrəsini yığmaq və ya «I» yazıb 777 qısa nömrəsinə mesaj göndərmək lazımdır.
“Yayın təklifi” kampaniyası haqqında ətraflı məlumatı nar.az saytından əldə etmək olar. 
www.oxu.az
"

"İnternet üzərindən telefon almaq çətinləşirMobil telefonların idxalı ilə bağlı yeni qadağa bazara ciddi təsir etməyəcək.“Telefon idxalı ilə bağlı yeni qərar qəbul edilsə, hər bir Azərbaycan vətəndaşı şəxsi istifadə üçün iki ildə cəmi bir telefon ölkəyə gətirə biləcək. Bu o deməkdir ki, artıq internetdən uyğun qiymətə telefon almaq çətinləşəcək. 
Son iki ildir ölkəyə xaricdən gətirilən telefonlara məcburi “IMEI” qeydiyyatı istənilirdi. 30 gün içində “IMEI” qeydiyyatdan keçməyən telefonlar bağlanılırdı. Yeni qadağaya əsasən, hər bir vətəndaş ancaq 2 ildə 1 dəfə “IMEI” qeydiyyatdan keçirə biləcək. Gömrükdən də həmçinin 2 ildə bir dəfə öz adına telefon gətirə biləcək”.
Bu barədə Oxu.Az-a biznesin inkişafı üzrə mütəxəssis Nicat Manafov deyib.
N.Manafov qadağanın xeyirli və zərərli tərəflərinə də toxunub:
“Araşdırmalar göstərir ki, daxili bazarda aktiv satılan telefonların 80%-i xarici elektron ticarət mağazalarından çatdırılma yolu ilə gətirilib. Alıcılarının xarici elektron ticarət mağazalarına üz tutmasının səbəbi yerli bazar qiymətlərindən ən az 30-40% ucuz olmasıdır.
Dubay kimi vergi cənnəti ölkələrdə yerləşən elektron ticarət mağazaları azərbaycanlı alıcılara məhsul satdığında ƏDV, idxalat vergisi kimi xərclərlə üzləşmədiyi üçün məhsullarını daha ucuz alıcılara çatdıra bilirlər”.
Mütəxəssis bildirir ki, qadağanın əsas səbəbi daxili bazarı qorumaqdır:
“Bu məsələdən aydın olur ki, qadağanın əsas səbəbi daxili bazarı qorumaq və büdcə gəlirlərini artırmaqdır. Əgər belə davam etsə idi rəsmi distributorlar çox qısa vaxt ərzində ağ bayraq sallayacaqdı.
Fikrimcə, bu qadağanın daxili bazara ciddi təsiri olmayacaq. Alıcılar 2 ildə 1-dən çox telefon ölkəyə gətiribsə, bu telefonlarını yaxın qohumlarının adına qeydiyyatdan keçirəcək və ya yaxın qohumlarının adına gətirəcək. Alternativ yol kimi köhnə telefonların “IMEI”-lərini yeni telefonlara “klonlayacaqlar”.
Alıcılar tərəfindən rəsmi qarantiya və sığorta məsələlərinə qarşı mənfi rəylər var. Qarantiyaya inam çox azdır. Bir çox alıcı qarantiyada olan telefonu servisə aparsa da, onlardan pul istənilir. Məlum məsələdir ki, rəsmi servisin xidmət qiymətləri daxili bazardakı digər rəsmi olmayan servislərdən dəfələrlə yüksək olur. Müştəri təmir üçün rəsmi olmayan servisə telefonu aparacaqsa, rəsmi distributorlardan telefon almaq öz mənasını itirir. 
Xüsusən, satış sonrası xidmətə (“After Sales”) diqqət yetirmək, alıcıların diqqətini bu mövzulara yönəltmək rəsmi distributorların çıxış yolu ola bilər. Alternativ kimi faydalı olacaq əlavə dəyərli servislər (VAS) yaradılmalıdır. 
Mobil operatorla daha intensiv əməkdaşlıq edib, telefon alan hər alıcıya hissə-hissə ödəmə yolu və bonus dəqiqələr, internet, endirim kartları kimi imkanlar yaradılmalıdır. Elektron ticarətin “dəqiq müştəri hədəfləmə” imkanlarından daha ciddi istifadə olunmalıdır. 
Qısaca, rəsmi distributorlar marketinqin və elektron ticarətin imkanlarından maksimum faydalanmalıdır”.
Qeyd edək ki, mətbuatda telefon idxalı ilə bağlı yeni qadağanın yaxın gələcəkdə qüvvəyə minəcəyi yazılır.
Ülviyyə R. Əli
www.oxu.az
"

"“Google”dan istifadəçilərin təhlükəsizliyini qoruyan – YENİLİKYeni funksiya iki həftə sonra işə düşəcək. Mobil qurğu və kompüterlərin təhlükəsizliyi yalnız istifadəçilər üçün deyil, həm də tərtibatçılar üçün baş ağrısıdır.
Oxu.Az ictnews.az-a istinadən xəbər verir ki, “Google” şirkəti yeni bildiriş sistemi tətbiq edərək qurğu sahiblərinin hesablarını qorumaq üçün yeni cəhd göstərir. 
Bundan əvvəl tərtibatçılar istifadəçilərə hesabda şübhəli aktivlik haqda xəbərdarlığı elektron poçt vasitəsilə göndərirdilər, ancaq belə yanaşma mükəmməllikdən uzaqdır. Hesaba müdaxilə etmiş haker asanlıqla “Gmail” poçt sisteminə də giriş edə bilər. 
Yeni sistemin əsas özəlliyi ondan ibarətdir ki, istifadəçi öz hesabında baş verənlər haqda real vaxt rejimində xəbərdar olur. Kimsə başqa qurğu və ya başqa brauzerdən hesaba daxil olan kimi yeni bildiriş sistemi işə düşəcək. 
Tərtibatçılar tərəfindən keçirilmiş araşdırmaya əsasən, istifadəçilər “Push” xəbərdarlıqlara 4 dəfə daha çox diqqət yetirir. “Google” şirkəti, həmçinin xatırladır ki, “Android” sistemi ilə işləyən qurğuların sahibləri “Recent Account Activity” funksiyası hesablarından xəbərsiz istifadə edilməsini öyrənə biləcək. Sözügedən funksiya qarşıdakı iki həftə ərzində əlçatan olacaq.
www.oxu.az
"

"“Uber” “Google Map”dən imtina edirTaksi sifarişi xidməti öz kartoqrafik layihəsi üzərində çalışır.“Uber” taksi sifarişi xidməti gələcəkdə sürücülər üçün “Google Maps”i əvəz edəcək öz kartoqrafik layihəsinin hazırlanmasına 500 milyon dollar xərcləməyə hazırlaşır. 
Oxu.Az xəbər verir ki, bu barədə “Financial Times” məlumat yayıb. 
Məlumata görə, hazırda “Uber” artıq kartoqrafiya üçün avadanlığı olan avtomobillərdən istifadə edir. Avadanlıq ABŞ və Meksika yollarında məlumat və təsvirlər barədə məlumatlar toplayır, bu barədə nəşrə şirkətin planlarından xəbərdar olan mənbə bildirib.  
Xidmət yaxın günlərdə digər ölkələrdə də məlumatların toplanmasına başlamağa hazırlaşır. 
Hazırda “Uber” sürücüləri “Google Maps” proqramından istifadə edir. Amma keçən il “Uber” dünyada rəqəmsal kartoqrafiya üzrə aparıcı ekspertlərdən olan Brayn Makklendonu işə götürüb. O, daha öncə “Google Maps”i idarə edirdi və “Google Earth” yaradılmasında iştirak edib. 
O, hazırda “Google” xəritələri lazımi detallar barədə tələbatı təmin etmir, inkişaf edən ölkələrdə isə “Uber” sürücüləri yolu sərnişinlərdən soruşmalı olurlar.
2015-ci ilin iyun ayında “Uber” “Microsoft”dan “Bing Maps” kartoqrafik xidmətinin bir hissəsini alıb. Saziş çərçivəsində taksi xidməti “Bing Maps”də təsvirlərin toplanması və işlənməsi ilə məşğul olan 100 əməkdaşa da sahib olub. Bundan başqa taksi xidməti Finlandiyanın “Nokia” şirkətinin “Here” kartoqrafik xidmətinə də göz qoyur. 
www.oxu.az
"

"Telefon idxalı ilə bağlı yeni – QADAĞA Hər bir Azərbaycan vətəndaşı şəxsi istifadəsi üçün iki ildə bir dəfə ölkəyə telefon gətirə biləcək. 
Oxu.Az xəbər verir ki, bu barədə Trend-ə çərşənbə axşamı telekommunikasiya bazarında olan mənbə bildirib.
Agentliyin həmsöhbətinin sözlərinə görə, ilkin məlumata görə, yaxın gələcəkdə qüvvəyə minəcək yeni üsul mobil telefonların ölkəyə çatdırılması ilə səmərəli mübarizə imkanı yaradacaq, bu isə öz növbəsində, dövlət büdcəsinin gəlirlərini artıracaq. 
“Hazırda mobil telefonların “boz” bazarının həcmi 80 faizə çatır. Belə ki, “boz” çatdırmalar müflis olma astanasında dayanan rəsmi distribütorların fəaliyyətinə mənfi təsir göstərir”, - mənbə bildirib. 
Təcrübədə isə, həmsöhbətin sözlərinə görə, ölkə hüdudlarından kənarda alınan mobil qurğuların qeydiyyatı istifadəçinin adına şəxsiyyət vəsiqəsi və ya xarici pasportda göstərilmiş indentiv şifrə üzrə aparılacaq. 
“Qurğunun qeydiyyatı zamanı vətəndaş yeni mobil telefonun qeydiyyatdan keçirilməsi üçün iki ildən sonra müraciət edə biləcəyi haqqında xəbərdar ediləcək. Təkrar müraciət üçün dəqiq müddət təyin edilməyib və bu məsələ müzakirə mərhələsindədir”, - mənbə bildirib. 
Mənbənin daha öncə bildirdiyinə görə, ölkəyə mobil qurğuların qanunsuz gətirilməsi üzündən dövlət büdcəsi təxminən 50 milyon dollar zərər çəkir. Hər ay İMEİ-şifrə sistemində fiziki şəxslər tərəfindən 50 min qurğu qeydiyyatdan keçirilir, halbuki rəsmi tədarükün həcmi isə 20 mindən bir qədər artıqdır. Qurğuların əksəriyyəti bazara qaçaqmalçılıq yolu ilə düşür, qalan hissəsi isə ölkə hüdudlarından kənarda şəxsi istifadə üçün alınır.
Respublika ərazisinə gətirlən mobil qurğular 30 gün ərzində qeydiyyatdan keçirilməlidir. Mobil qurğuların İMEİ–şifrəsini qeydiyyatdan keçrilməsi imei.az səhifəsində və “Azərpoçt”da mümkündür. Qeydiyyat 24 saat ərzində həyata keçirilir.  
www.oxu.az
"

"İnternet niyə kəsildi? – YENİLƏNİB“Delta Telecom” yayılan məlumatları təkzib edir.Azərbaycanın bir sıra KİV-də və sosial şəbəkələrdə ölkənin internet təminatında və milli serverlərdə dünən qısamüddətli fasilələrlə kəsintilər yaranması ilə bağlı yayılan məlumatlar həqiqəti əks etdirmir. 
Oxu.Az xəbər verir ki, bu, “Delta Telecom Ltd.”-in məsələ ilə bağlı “Report”a verilən açıqlamasında bildirilib.
Şirkət qeyd edib ki, göstərilən müddətdə və hazırda “Delta Telecom” müştərilərini sabit və davamlı internet xidməti ilə təmin etməkdədir. 
“Təxirəsalınmaz profilaktik tədbirlərin həyata keçirilməsi zamanı rezervlənməmiş xətlərdən istifadə edən müştərilərdə yaranan kiçik problemlər olub ki, bunun məsuliyyətini müəssisəmiz daşımır və bu problemlər artıq axşam saatlarında aradan qaldırılıb.
Əgər hər hansı bir müştəri götürdüyü xidməti və ya istifadə etdiyi avadanlığı rezervləmirsə, müxtəlif səbəblərdən, eləcə də profilaktik tədbirlərin keçirilməsi zamanı xidmətin qısamüddətli dayanması labüddür.
“Delta Telecom” olaraq bildiririk ki, xidmətdə yaranan fasilə ilə bağlı gün ərzində hər hansı bir mətbuat vasitəsi, rəsmi və ya özəl qurumdan sorğu daxil olmayıb”, - deyə şirkətin məlumatında bildirilib.
10:32
“Avqustun 2-i saat 16:00 radələrindən etibarən ölkənin internet təminatında və milli resursların fəaliyyətində problemlər yaranıb. Belə ki, günün müəyyən saatlarında internet bağlantısında fasilələr yaranıb və “Delta Telecom”un Data Mərkəzində yerləşən milli resursların fəaliyyətində problemlər yaşanıb”.
Oxu.Az xəbər verir ki, bu barədə Azərbaycan İnternet Formunun prezidenti Osman Gündüz öz “Facebook” səhifəsində yazıb. 
“İnternet təminatı qısa müddətdə həll olunsa da, əksər milli resursların, bir sıra xəbər saytlarının fəaliyyətini indiyədək bərpa etmək mümkün olmayıb. “Delta Telecom” şirkəti ölkənin xeyli sayda milli informasiya resurslarını həm ictimai əsaslarla, həmdə kommersiya şərtləri ilə öz Data Mərkəzinində saxlayır. “Delta Telecom”un və Data Mərkəzin rəsmi internet resursları da hazırda aktiv deyil.
Müşahidələr və əldə etdiyimiz məlumatlar onu deməyə əsas verir ki, problemlər “Delta Telecom”un magistral xətlərində deyil, daxili sistemində baş verən nasazlıqlarla bağlı olub. Problemin uzun müddət davam etməsi onun ciddi olmasından xəbər verir.
Müşahidələr göstərir ki, milli operatorun sistemində baş verən problemlər elektrik sistemində baş verən nasazlıqlarla da bağlı ola bilər. Əldə etdiyimiz məlumatlara görə, şirkətin bütün texniki heyəti hazırda problemin aradan qaldırılması üçün çalışırlar”.
Ülviyyə R. Əli
www.oxu.az
"

"“Galaxy Note 7” təqdim olundu – FOTO + VİDEO“Samsung” korporasiyası özünün yeni “Galaxy Note 7” smartfonunu təqdim edib.
Oxu.Az xəbər verir ki, İKT.lent.az-ın “The Verge” portalına istinadən verdiyi məlumata görə, smartfon qara, gümüşü, mavi və qızılı rənglərdə buraxılıb.
Smartfon iki tərəfdən əyilmiş 5,7 düym “Quad HD Super AMOLED” ekranına və “Galaxy 7” ilə analoji kameraya malikdir. Cihaz “Android 6.0.1 Marshmallow” əməliyyat sistemi bazasında çalışır. 
“Galaxy Note 7” güclü “Snapdragon 820” prosessoru, barmaq izi texnologiyası və tozdan, nəmdən qorunma funksiyası ilə təchiz olunub. O, 30 dəqiqə suda qala bilir.
Cihaz 64 GB yaddaşa malikdir və əlavə kartla yaddaş 256 GB-a çatdırıla bilər. Operativ yaddaş 4 GB, batareyanın tutumu 3500 mAs-dır. Smartfona “S Pen” elektron qələmi əlavə olunur. “Samsung Galaxy Note 7”nin qiyməti hələlik açıqlanmayıb, lakin ekspertlər 770-800 dollar diapazonunda qiymət müəyyənləşdirilməsini gözləyirlər.
Oxu.Az mobiltelefon.ru-a istinadən isə “Galaxy Note 7”-nin foto və videosunu təqdim edir. 




































www.oxu.az
"

"Dünyada ən populyar əməliyyat sistemi hansıdır?Nəhəng şirkətlər “Windows 7”dən “8,1” platformasına keçidə hazırdırlar.“Net Applications” analitik şirkətinin yeni hesabatında son 12 ayda “Windows 10” əməliyyat sisteminin (ƏS) inteqrasiyası haqda məlumat verilib.
Oxu.Az-ın məlumatına görə, “ICTnews” Elektron Xəbər Xidməti hi-news.ru saytına istinadən xəbər verir ki, son məlumatlara əsasən, dünyada 21,12% kompüterlər “Windows 10” sistemi ilə işləyir. 47,01% bazar payına sahib olan “Windows 7” platforması əvvəlki kimi birinci pillədə qərarlaşıb.
“Windows 10” sistemi, hələ ki, liderdən xeyli geri qalır və ehtimal ki, yeni ƏS-nin liderliyi ələ keçirməsinə müəyyən müddət lazım olacaq. Hətta pulsuz yeniləmə imkanı istifadəçilərin yeni ƏS-nə keçməsinə səbəb olmadı və çətin ki, yaxın vaxtlarda əsaslı dəyişiklik qeydə alınsın.
“Microsoft” şirkətinin nümayəndələri tezliklə biznes dairədə “Windows 10” sisteminə aktiv keçid prosesinə başlanılacağına ümid edir, çünki əksər nəhəng şirkətlər artıq “Windows 7”dən “8,1” platformasına keçidə hazır olduqlarını bəyan ediblər.
Qeyd edək ki, “Windows XP” əvvəlki kimi dünyada ən çox istifadə edilən əməliyyat sistemləri reytinqində üçüncü yerdə qərarlaşıb. Dünyada kompüterlərin 10,34% sözügedən sistemlə işləyir.
Ötən ayla müqayisədə “Windows 10” sisteminin bazar payı 2% artıb.
www.oxu.az
"

"“Pokemon”a aludə olub ikiyaşlı körpəsini unutdularCütlük həbs edilib. ABŞ-ın Arizona ştatında polis “Pokemon Go” oyununa aludə olaraq ikiyaşlı uşağını küçədə unudan ər-arvadı həbs edib.
Oxu.Az-ın məlumatına görə, İKT.lent.az-ın “U.S.News”a istinadən verdiyi xəbərə görə, Brent və Brienn Deyli cütlüyü küçədə pokemon “ovuna” çıxıblar və oyuna o qədər başları qarışıb ki, uşağı unudublar. Körpə saat yarım küçədə qalıb. Qonşular onu evin yaxınlığındakı çəmənlikdə ağlayarkən tapıblar və polisə xəbər veriblər. Bir saat sonra Deyli cütlüyü evə qayıdıb.
Onlar əvvəlcə polisə bildiriblər ki, avtomobilə qaz doldurmaq üçün evdən çıxıblar və həmin vaxt uşaq yatırmış. Lakin bir qədər sonra məsuliyyətsiz ər-arvad həqiqəti etiraf edib. Ərazinin şerifi uşağı təhlükəyə atmaq ittihamı əsasında onları həbs edib. Körpə isə dövlətin himayəsinə verilib.
Xatırladaq ki, “Pokemon Go” online oyunu bütün dünyada çılğınlıq dərəcəsində populyarlaşır. Hollandiyada avtobus sürücüsü sükan arxasında olarkən pokemon tutmağa çalışdığı üçün işdən qovulub. Polşada isə pokemonların tutulması üzrə yarış keçirilməsi planlaşdırılır.
www.oxu.az
"

"Azərbaycan BMT-nin hesabatında 12 pillə yüksəlibAzərbaycanın BMT-nin “Elektron Hökumətin İnkişaf İndeksi” üzrə hesabatında mövqeyi 12 pillə yüksəlib.
Oxu.Az Rabitə və Yüksək Texnologiyalar Nazirliyinə istinadən xəbər verir ki, ölkəmiz Birləşmiş Millətlər Təşkilatının (BMT) ənənəvi olaraq hər iki ildən bir nəşr etdiyi “E-Government Survey 2016” adlı hesabatında əvvəlki mövqeyini 12 pillə artıraraq 68-ci yerdən 56-cı yerə yüksəlib.
Hesabatın builki nəşrində “Elektron Hökumətin İnkişaf İndeksi” və “Elektron-İştirak İndeksi” üzrə BMT-nin 193 üzv ölkəsinin reytinqi müəyyənləşdirilib.
Hesabatda “Elektron Hökumətin İnkişaf İndeksi” üzrə ölkələr ümumilikdə topladığı xala görə 4 qrup üzrə təsnifləşdirilib (çox yüksək, yüksək, orta, zəif).
EGDI üzrə Azərbaycan əvvəlki hesabatdakı kimi “Yüksək” EGDI ölkələr qrupuna daxil edilib.
EGDI qrupunda dünya ölkələri arasında Birləşmiş Krallıq liderlik edir. Qeyd edək ki, əvvəlki hesabatda liderlik edən Koreya hazırkı hesabatda 3-cü yerdə mövqe tutub. “Elektron Hökumət İnkişaf İndeksi” üzrə 2-ci yerin sahibi Avstraliya olub.
Reytinq cədvəlində xeyli irəliləyən ölkəmiz MDB regionunda əvvəlki hesabatdakı 7-ci mövqeyindən 4-cü mövqeyə yüksəlib.
“Elektron Hökumət İnkişaf İndeksi”nin hesablanması zamanı 3 komponent əsas götürülür.
 - Onlayn xidmət sub-indeksi,
- Telekommunikasiya infrastrukturu sub-indeksi,
- İnsan kapitalı sub-indeksi.
BMT-nin sözügedən hesabatında göstərilən ikinci əsas indeksi “Elektron-İştirak İndeksi”dir (E-Participation). Azərbaycan bu göstəriciyə görə, dünya ölkələri arasında 30 pillə irəliləyərək 77-ci yerdən 47-ci yerə yüksəlib.
Azərbaycan həm də bu göstərici üzrə MDB dövlətləri arasında əvvəlki 7-ci yerindən 2-ci yerə yüksəlmiş olub.
Həmçinin məcmuədə “Elektron-İştirak İndeksi” üzrə ən yaxşı performans göstərən top 50 ölkə arasında Azərbaycanın adı qeyd edilib. Bu indeks üzrə meyarlar e-informasiya, e-məsləhət, e-qərarvermə alt göstəriciləri əsasında hesablanır.
Qeyd edək ki, hesabatın müvafiq qiymətləndirməsində “Elektron-İştirak İndeksi” üzrə dünya ölkələri arasında Birləşmiş Krallıq liderlik edir. Digər 2-ci yer iki ölkə - Yaponiya və Avstraliya arasında bölüşür. Əvvəlki hesabatda birinci olan Koreya isə bu dəfə 4-cü yerdə qərarlaşıb.
Ülviyyə R. Əli
www.oxu.az
"

"“Samsung”un kondisionerləri evinizin havasındakı virus və bakteriyaları məhv edir“Samsung” şirkəti  üçbucaq formalı korpusda yeni nəsil kondisionerləri dünya bazarına çıxarıb.
İnnovasiyalı dizayn nəinki bu texnikanın xarici görünüşünü cəlbedici edir, həm də hava axınının sürətini artırır. 
Xüsusi üçbucaq şəkilli dizayn sayəsində kondisioner tərəfindən emal olunan hava axını 39%-dək artmışdır ki, bu da öz növbəsində daha sürətli və güclü soyutmaya nail olmağa imkan verir.

Soyuq hava axını 14 metrdən artıq məsafəni asanlıqla dəf edə bilir ki, bu da istənilən ölçülü otaqları sərinlədə bilir. 
Kondisioner balaca uşaqlı ailələr, allergiyası olanlar və immuniteti zəif olanlar üçün də uyğundur. 
İnnovativ Virus Doctor texnologiyası bakteriya və virusları buxara çevirərək neytrallaşdırır, müdafiə filtri isə havadakı tozu, sağlamlığa zərərli allergenləri və digər çirkləri məhv edir.  
Filtrin istifadəsi isə çox sadədir. O, bircə hərəkətlə çıxarılır və asanlıqla yuyulur. Beləliklə, ailənizin nəfəs aldığı hava hər zaman təmiz olur. 
Bu yenilik smartfondan da idarə oluna bilir. Bunun üçün kondisionerin işini hətta ev xaricindən belə idarə etməyə imkan verən xüsusi tətbiqi endirmək lazımdır. Smartfon vasitəsilə onu evə gedərkən öncədən işə salırsınız və siz çatanadək hava artıq təravətli və sərin olur. 








www.oxu.az
"

"Qəzzədən Nyu-Yorka “Pokemon Go” çılğınlığı – FOTO“Pokemon Go” adı ilə məşhurlaşan oyun Qəzzədan tutmuş Nyu-Yorka qədər olan istifadəçilərin diqqət mərkəzindədir. 
Oxu.Az onların oyun əsasında çəkilmiş maraqlı fotolarını oxucularımıza təqdim edir.
Türkiyə-İstanbul

Qəzzə

Hindistan-Mumbai

Suriya-Şam

Yeni Zelandiya-Aukland

Avropa Parlamanti-Brüssel

Nigeriya

Səudiyyə Ərəbistan-Riyad

ABŞ-Miçiqan

İndoneziya

El Salvadar

İspaniya-Madrid

Honk-Konq

Avstraliya-Sidney

Yaponiya-Tokio

Yunanıstan-Afina

İspaniya-Barselona

ABŞ-Nyu-York

 
Ülviyyə R. Əli
www.oxu.az
"

"İranın rabitə və informasiya texnologiyaları naziri Bakıya gəlirBu ölkə ilə Azərbaycan arasında bir neçə əhəmiyyətli sənədlər imzalanacaq.İranın rabitə və informasiya texnologiyaları naziri, Azərbaycan-İran hökumətlərarası komissiyasının həmsədri Mahmud Vaezi avqustun 1-də Bakıya səfər edəcək.
Oxu.Az-ın məlumatına görə, səfərdən öncə APA-nın İrandakı müxbirinə açıqlama verən M.Vaezi prezident Həsən Ruhaninin Azərbaycana səfəri ilə bağlı detalları açıqlayıb.
M.Vaezi deyib ki, prezident H.Ruhani Bakıya böyük nümayəndə heyəti ilə səfər edəcək: 
“Səfərdə prezidenti Nazirlər Kabinetinin bir neçə üzvi müşayiət edəcək. İlk öncə Azərbaycan və İran prezidentlərinin görüşü baş tutacaq. 
Görüşdə tərəfləri maraqlandıran önəmli məsələlər müzakirə olunacaq. Rusiya prezidentinin səfərindən öncə İran və Azərbaycan arasında bir neçə önəmli sənədlər imzalanacaq”. 
M.Vaezi prezident Ruhaninin səfərinə hazırlıq və eləcə də iki ölkə arasında imzalanacaq iqtisadi sənədlərin hazırlanması ilə bağlı Bakıya səfər edəcəyini bildirib.
Xatırladaq ki, bundan əvvəl İran xarici işlər nazirinin müavini İbrahim Rəhimpur Azərbaycan, Rusiya və İran prezidentlərinin görüşünün avqustun 8-də baş tutacağını bildirib.
www.oxu.az
"

"İtaliyada “Skype” vasitəsilə evliliyə icazə verildiİtaliya Ali Məhkəməsi “Skype” vasitəsilə evlənməyə qərar verən italyan qadınla pakistanlı kişinin münasibətlərini rəsmiləşdirməyə qərar verib.
Oxu.Az-ın məlumatına görə, İKT.lent.az-ın “West-Info”a istinadən xəbərinə görə, bununla da məhkəmə İtaliya Daxili İşlər Nazirliyinin nikahın etibarsız sayılması barədə sorğusunu rədd edib.
Məhkəmə bu qərara gəlib ki, tərəflər münasibətlərini şüurlu şəkildə rəsmiləşdirmək qərarına gəlib və nikah prosesində fiziki iştirak vacib deyil, rəqəmsal formatda da mümkündür.
www.oxu.az
"

"Çirkli suyu içməli suya çevirən yeni texnologiyaBu kəşf su çatışmazlığı ilə üzləşən ölkələrə kömək edəcək. Vaşinqton Universitetinin alimlər qrupu Hindistan alimi Srikant Sinqamaneni ilə birlikdə çirkli mayeni təmiz və içmək üçün yararlı suya çevirməyə imkan verən yeni texnologiya icad ediblər.
Oxu.Az xəbər verir ki, “ICTnews” elektron xəbər xidməti “DNI24” resursuna istinadən yazır ki, suyun təmizlənməsi üzrə yeni texnologiyada başlıca element əsasını qrafenin təşkil etdiyi innovativ materialdır. 
Lilin filtrasiyası günəş şüalarının təsiri ilə həyata keçirilir. Qrafeni əsas kimi götürən alimlər xüsusi təbəqə yaradaraq onu çirkli suyun üstünə və günəş şüalarının altına qoyublar. Bir müddətdən sonra çirkli mayenin təmiz suya çevrilmə prosesi başlayıb.
Məlumata görə, suyu isti günəş şüalarının təsir etdiyi sellüloz bakteriyaları və qrafen oksidi təmizləyir. İnnovativ sutəmizləmə üsulunun yaradıcıları qeyd edirlər ki, qrafen oksidi əsl möcüzələr yaradır. Elektrik və istiliyi yaxşı keçirən qrafen oksidi təmiz içməli su hazırlaya bilir.
Alimlərin fikrincə, onların kəşfi, ilk növbədə, Çin və Hindistan kimi təmiz su çatışmazlığı ilə üzləşən ölkələrə kömək edəcək. Bununla yanaşı, çoxlu günəş işığı ilə hamı müstəqil şəkildə ilk baxışdan istifadəyə yararsız sudan içməli su hazırlaya biləcək. 
www.oxu.az
"

"Ceff Bezos artıq dünyanın üçüncü varlı adamıdır“Amazon”un rəhbəri şəxsi sərvəti ilə ən varlı investoru geridə qoyub.Elektron ticarət nəhəngi “Amazon”un təsisçisi və icraçı direktoru Ceff Bezos şəxsi sərvətini 65 milyard dollara yüksəldərək dünyanın üçüncü varlı adamı olub. 
Oxu.Az xəbər verir ki, şirkətin gəlirləri və səhmlərində müşahidə edilən artım Jef Bezosu “Forbes” jurnalının dünyanın ən varlı adamları siyahısına qaldırıb. 
Bezosun şəxsi sərvəti bir gündə 1,3 milyard dollar artımla 65,3 milyard dollara qalxıb. Bezos beləcə məhşur investor Warren Buffetti geri qoyub. 
“Forbes”in siyahısında ilk yerdə 78 milyard dollar sərvəti ilə “Microsoft”un qurucusu Bill Qeyts, ikinci yerdə isə 73,1 milyard dollar sərvəti ilə “Zara” şirkətinin təsisçisi Amancio Ortega yer alıb.
“Amazon”un gəlirləri ikinci rübdə ötən ilin anoloji dövrü ilə müqayisədə 31% artımla 30,4 milyard dollara yüksəlib. Şirkətin mənfəəti isə 92 milyon dollardan 857 milyon dollara qalxıb. 
Ülviyyə R. Əli
www.oxu.az
"

"“Elektron hökumət” portalından istifadə dinamikasıSosial rifahın yüksəldilməsi məqsədilə artıq bir neçə ildir ki, ölkəmizdə də məmur-vətəndaş münasibətlərinin optimallaşdırılmasına xidmət edən “Elektron hökumət” portalı fəaliyyət göstərir. 
Oxu.Az xəbər verir ki, portala 41 mərkəzi icra hakimiyyəti orqanın təqdim etdiyi 423 elektron xidmət inteqrasiya olunub. 
Əhalini tam avtomatlaşdırılmış elektron xidmətlərlə təmin etmək məqsədilə portal gündən-günə təkmilləşdirilərək sadələşdirilir ki, bu da istifadəçi sayının artmasına səbəb olur.
İlin əvvəlindən istifadəçilərin sayında artım müşahidə edilən “Elektron hökumət” portalı üzərindən müxtəlif qurumların təqdim etdiyi xidmətlərə yanvar ayının birindən iyul ayının birinədək 8 milyon 155 min 155 dəfə müraciət edilib.
Portalda xidmətlərindən istifadəyə görə ilk onluqda Əmək və Əhalinin Sosial Müdafiəsi Nazirliyi, Tələbə Qəbulu üzrə Dövlət Komissiyası, Rabitə və Yüksək Texnologiyalar Nazirliyi, Dövlət Gömrük Komitəsi, Elektron Arayışlar, Daxili İşlər Nazirliyi, Əmlak Məsələləri üzrə Dövlət Komitəsi, “Azərsu” ASC, Təhsil Nazirliyi, Mərkəzi Seçki Komissiyası yer tutub.

Yarımillik statistika göstərir ki, hər ay portala təxminən 1 milyondan artıq istifadəçi müraciət edir. Ən çox istifadə edilən xidmət isə Rabitə və Yüksək Texnologiyalar Nazirliyinin təqdim etdiyi “Mobil nömrə daşınması xidməti vasitəsilə digər şəbəkəyə daşınmış nömrələr barədə məlumatın verilməsi” xidmətidir ki, 6 ay ərzində bu xidmətə 1 milyon 7 min 705 dəfə müraciət edilib. 
İstifədəsinə görə ilk 5-likdə olan 2-ci xidmət isə Əmək və Əhalinin Sosial Müdafiəsi Nazirliyinin təqdim etdiyi “Əmək müqaviləsi bildirişlərinin qeydiyyata alınması və bu barədə işəgötürənə məlumatın verilməsi” xidmətindən ilk yarım ildə 957,255 dəfə istifadə edilib. 
Sonrakı ardıcıl sıralamada yer alan Tələbə Qəbulu üzrə Dövlət Komissiyasının təqdim etdiyi Namizədlərə, sınaq imtahanı iştirakçılarına imtahan nəticələri haqqında məlumatların internet  və ya qısa mesaj (SMS) vasitəsilə verilməsi xidmətinə 873 min 970 və həmin qurumun Namizədlərin (abituriyentlərin, bakalavrların, namizədlərin (rezidenturaya sənəd verənlər) ərizələrinin onlayn qəbuludəfə xidmətinə 806 min 387 dəfə, Əmək və Əhalinin Sosial Müdafiəsi Nazirliyinin təqdim etdiyi “Ünvanlı sosial yardımla bağlı müraciətin edilməsi” xidmətinə 711 min 159 dəfə, Rabitə və Yüksək Texnologiyalar Nazirliyinin təqdim etdiyi “Telefon nömrəsi üzrə axtarış” xidmətinə isə 396 min 641 dəfə müraciət edilib.

“Google analytics”ə istinadən “Elektron hökumət” portalının statistikasına nəzər salsaq görərik ki, cari ilin ilk 6 ayı ərzində, ümumilikdə 1 milyon 98 min 633 nəfər 4 milyon 358 min 15 dəfə portala daxil olaraq 14 milyon 567 min 831 dəfə müxtəlif səhifələrə keçid ediblər. Həmin şəxslər 8 milyon 155 min 155 dəfə elektron xidmətlərə müraciət ediblər və portala sərf etdikləri vaxt ortalama 5 dəqiqə 8 saniyə təşkil edib.
Ümumiyyətlə vətəndaşlarımızın portala marağının artması müşahidə olunmaqla yanaşı, təkrarən portala müraciət edənlərin də kütlə nisbəti artmaqdadır. Bu dövr ərzində portala müraciət edənlərin 23,9% yeni istifadəçilər, 76,1%-ni isə təkrar müraciət edənlər təşkil edib.

Bununla yanaşı işgüzar münasibətlərin və əlaqələrin elektron formata keçirilməsi, sənədlərin imzalanması üçün hər bir istifadəçinin elektron imza sertifikatına ehtiyacı var.
Xidmətlərin istifadə dinamikasının artması elektron imza sertifikatına olan təlabatın da artması ilə şərtlənir. Beləliklə 2016-cı ilin ilk 6 ayı ərzində olan statistikaya görə dövlət qurumları üzrə 13 min 492, fiziki şəxslər üzrə 374, hüquqi şəxslər üzrə 1924, toplam isə 15 min 790 elektron imza sertifikatı istifadəyə verilib. 
Ümumilikdə bu günə qədər RYTN-nin Məlumat Hesablama Mərkəzinin Milli Sertifikat Xidmətləri Mərkəzinin təqdim etdiyi elektron imza sertifikatlarının sayı 93 mini keçib.
Onu da qeyd edək ki, portala daxil olmaq üçün sadələşdirilmiş kod-parol alan istifadəşilərin sayı 425 mini keçib. Azərbaycan Respublikasında yaşayan və şəxsiyyət vəsiqəsinə sahib olan istənilən şəxs heç bir dövlət lüzumu ödəmədən kod-parol əldə edə bilər.
Ülviyyə R. Əli
www.oxu.az
"

"“Symantec”: İnformasiyalar oğurlanaraq Azərbaycana ötürülüb“Android” əməliyyat sistemi üçün nəzərdə tutulmuş tətbiqlərdən (application) biri qurğulardan (gadget) foto və videoları oğurlayır.
Oxu.Az APA-ya istinadən bildirir ki, oğurluq faktlarını “Symantec” şirkətinin mütəxəssisləri aşkarlayıb.
Oğurluğu aşkarladıqdan sonra mütəxəssislər dərhal bu barədə “Google” şirkətini xəbərdar edib. Bunun ardınca “Google” tətbiqi internet mağazadan silib. İlkin məlumata görə, tətbiq təxminən 60 min dəfə yüklənib. Yükləndikdən sonra o qurğu sahibinin şəxsi məlumatlarına çıxış imkanı əldə edib.
“Symantec”in mütəxəssisləri iddia edir ki, oğurlanan informasiyalar avtomatik olaraq www.proqnoz.info saytının serverinə yüklənir. 
Mütəxəssislər bildirir ki, bu saytın serveri Azərbaycanda yerləşir.
Maraqlıdır ki, tətbiqin adı açıqlanmır.
www.oxu.az
"

"ABŞ dizayneri “ağıllı” geyim yaradıb – VİDEOGeyim havanın çirklənməsi zamanı rəngini dəyişir. ABŞ dizayneri Nikolas Bentelin təsis etdiyi “Aerochromics” şirkəti havada zərərli maddələrin təhlükəli konsentrasiyasını müəyyənləşdirərək rəngini dəyişən “ağıllı” geyim yaradıb.
Oxu.Az-ın məlumatına görə, “ICTnews” Elektron Xəbər Xidməti “N+1” resursuna istinadən yazır ki, istehsal xəttinə üç uzunqol futbolka daxildir. 
Onlardan biri havada dəm qazının yüksək konsentrasiyasını (yüksək konsentrasiyası zəhərlənmə və hətta ölümə səbəb olan karbon monooksidi), digəri havanın bərk mikrohissəciklərlə, üçüncüsü havanın radioaktiv maddələrlə çirklənməsini müəyyən edir.
“Smart” futbolkaların iş prinsipi mürəkkəbdir və şirkət bu barədə ətraflı məlumat vermir. Məsələn, karbon monooksidinin konsentrasiyasını müəyyənləşdirən maykanın rəngi boyaq maddəsinin tərkibinə daxil olan kimyəvi maddələr vasitəsilə dəyişir. 
Kimyəvi preparatlar dəm qazına reaksiya verərək qara zolaqları ağ rəngli edir. Bərk mikrohissəcikləri müəyyənləşdirən futbolkaya çirklənmənin səviyyəsi yüksək olan zaman geyimin rəngini dəyişən istilik panellərini aktivləşdirən qoruyucu sensorlar quraşdırılıb (söhbətin termohəssas rənglərdən getdiyi ehtimal edilir).
www.oxu.az

www.oxu.az
"

"Azərbaycanın qlobal internet reytinqində yeri açıqlandıQırğızıstan, Tacikistan və Türkmənistan isə ilk yüzlüyə daxil ola bilməyib.Azərbaycan dünya ölkələri üzrə internet istifadəçilərinin sayına görə 58-ci yeri tutub. 
Oxu.Az Report-a istinadən xəbər verir ki, bu göstərici “Internet Live Stats” real zaman çərçivəsində hesablanan statistika layihəsində öz əksini tapıb.
Qeyd olunub ki, respublikada 6 mln.-dan çox insanın internetə çıxışı var, bu isə ölkə əhalisinin 61,1%-nə bərabərdir. Bu göstərici ötən ildən 1,2% (72 min) yüksəlib. Keçən il isə istifadəçilərin sayında artım 81 mindən artıq olub.
Reytinqə 721 milyon istifadəçi sayı ilə Çin liderlik edir. Daha sonra Hindistan (462 milyon internet istifadəçisi) və üçlüyü 287 milyon internet istifadəçisi ilə ABŞ tamamlayıb. Lakin üç lider ölkə arasında şəbəkədən istifadənin ən yüksək səviyyəsi ilə ABŞ seçilir.
MDB ölkələri arasında ən yüksək göstərici Rusiyaya məxsusdur. Qlobal reytinqdə altıncı sırada yerləşdirilən bu ölkədə ümumdünya “hörümçək” şəbəkəsinə vətəndaşların 102 milyondan çoxunun çıxışı var. Sıralamada Ukrayna (34), Özbəksitan (37), Qazaxıstan (43), Belarus (61) ardıcıllığı təşkil edir. Qırğızıstan, Tacikistan və Türkmənistan isə ilk yüzlüyə daxil ola bilməyib.
www.oxu.az
"

"“Apple”in “iPhone” satışları kəskin azalıbŞirkətin xalis mənfəətində azalma var.“Apple” bu ilin aprel - iyun dövrünü əhatə edən ikinci rüb maliyyə nəticələrini açıqlayıb. Hesabata görə, “Apple”in geriləməsi davam edir.
Oxu.Az Marja-a istinadən xəbər verir ki, bu ilin ikinci rübündə “Apple”in xalis mənfəəti ciddi azalıb.
Ötən ilin eyni dövründə (2015-in ikinci rübü) 10,7 milyard dollar xalis mənfəət əldə edən şirkət, bu ilin eyni dövründə 7,8 milyard dollar xalis qazanc təmin edib.
“Apple”in xalis mənfəəti 27% düşüb və şirkətin gəlirləri iki rüb ardıcıl azalma göstərib.
Şirkətin mənfəətinin azalmasının səbəbi “iPhone” satışlarında baş verən azalmadır.
İkinci rübdə ötən ilin eyni dövrü ilə müqayisədə “Apple”in “iPhone” satışları 14,9% azalıb. Şirkət bu dövrdə 40,4 milyon ədəd “iPhone” sataraq ciddi bir gəlir itkisi yaşayıb.
Həmin dövrdə “iPad” satışları 8,7% azalaraq 9,9 milyon, “Mac” (noutbuk və masaüstü) kompüter satışları da 11,4% azalma ilə 4,2 milyon səviyyəsində olub.
www.oxu.az
"

"Sənaye sistemlərinin 92%-i kiber təhlükələrə daha tez-tez məruz qalır“Kaspersky Lab” mühüm infrastruktur və sənaye obyektlərində istifadə olunan avtomatlaşdırılmış idarə sistemlərin (AİS) böyük qisminə nəinki internetdən giriş etmək mümkün olduğunu, həmçinin onların proqram təminatında boşluqların mövcüdluğunu aşkarlayıb.
Oxu.Az-a şirkətdən verilən məlumata görə, bu səbəbdən onlar kiberhücumlara məruz qalma riskini yaşayırlar. Ümumilikdə, şirkətin ekspertləri 170 ölkədə 188 mindən artıq düyün aşkar edib. 
Adı çəkilən düyünlərdə AİS komponentləri daşıyan 220 min müxtəlif sənaye sistemi yerləşdirilib. Boşluqlar üzrə ictimai bazalara əsasən (CVE, ICS-CERT), komponentlərin 92%-i boşluqlara sahibdir və yaxud müdafiə olunmayan məlumat ötürülməsi protokolları istifadə edir. Bu isə cinayətkarlara müxtəlif texnologiya proseslərinə uzaqdan giriş imkanı yaradır.
Aşkar olunmuş düyünlərin 13 mindən çoxu energetika, neft-qaz və kimya, sənaye sektoru, nəqliyyat və avtomobilqayırma sahələri, qida məhsullarının istehsalı, maliyyə və səhiyyə üzrə böyük şirkətlərə məxsusdur. Bununla yanaşı, düyünlərin 91%-nin boşluqlara sahib olması ekspertlərdə narahatçılıq oyadır.
İnternetə qoşulmuş avtomatlaşdırılmış idarə sistemlərinin böyük hissəsi (31%-i) ABŞ-da yerləşir. Avropa ölkələri arasında AİS komponentləri daşıyan aşkar olunmuş hostların 14%-i ilə Almaniya liderliyi qoruyur.
Bununla yanaşı, avtomatlaşdırılmış idarə sistemlərində boşluqların sayı son illər ərzində xeyli artıb. Əgər 2010-cu ildə bu tipli sistemlərdə ekspertlərə 19 boşluq məlum idisə, 2015-ci ildə məlum boşluqların sayı artıq 189-a çatıb.
Mühüm infrastrukturlara kiber hücumların artıq xeyli zamandır fantastik hadisə olmadığını nəzərə aldıqda problemin miqyası getdikcə aydınlaşır. 
Belə ki, 2015-ci ilin dekabrında Ukraynanın İvano-Frankovsk şəhərinin sakinlərinin təxminən yarısı şəhəri elektrik enerjisi ilə təmin edən şirkətə kiber hücum nəticəsində elektrik enerjisiz qalmışdı. 
Belə ki, şirkət yaxşı planlaşdırılmış “BlackEnergy” kampaniyasının qurbanı oldu. Bununla yanaşı, oxşar hücumlar Almaniyanın poladtökmə zavodlarından birində avadanlığın sıradan çıxmasına və Varşavanın beynəlxalq hava limanlarından birində iş rejiminin dayandırılmasına səbəb olmuşdu.
“AİS infrastrukturu nə qədər böyükdürsə, o qədər təhlükəsizlik baxımından mühüm boşluqların yaranma ehtimalı yüksəkdir. 
Bu, avadanlıq və yaxud proqram təminatı istehsalçısının problemi deyil, bu,öz aralarında birləşmiş müxtəlif komponentlərdən ibarət AİS-in öz xüsusiyyətidir. Həmçinin hansısa AİS komponentinin boşluqsuz olacağının heç bir zəmanəti yoxdur. Lakin zavodun, müəssisənin və ya “smart” şəhərin kiber hücumlardan müdafiəsi mümkündür. 
Obyektlərin təhlükəsizliyinin təmin olunması üçün ilk addım – vəziyyəti anlamaq və idarə sistemlərində boşluqların mövcudluğunu bilməkdir. 
Bu səbəbdən bizim tədqiqatın məqsədi sözügedən problemlərin, ilk növbədə, təsir göstərdiyi insanların diqqətini cəlb etmək idi”, - deyə “Kaspersky Lab” şirkətinin kritik infrastrukturunun təhlükəsizliyi biznesinin inkişafı üzrə direktoru Andrey Suvorov izah edir.
Ülviyyə R. Əli
www.oxu.az
"

"Televizor texnologiyalarının təkamülünün yeni mərhələsiSon illər TV texnologiyalarında yaranan yeni adları hər kəs eşidib, amma onların nə özəlliyinə görə seçildiyini hamımız bilirikmi? Plazma, LCD, LED, 3D, “Curved TV” dedikdə onların funksionallığı və təklif etdiyi üstünlüklərdən xəbərdarıqmı?  
Son 2 ildə böyük maraq doğuran “Curved”, yəni qövsvari televizorların əsas üstünlüyü təsvirin qəbulunun rahat olmasıdır.  
Qövsvari dizayn görüntünün aydınlığını maksimal dərəcədə artırır. Təbii dairəvilik seyr zamanı göz hərəkətini azaldır ki, bu da gözləri dəfələrcə az yorur.
Hətta bununla bağlı araşdırma da keçirilmişdir və iştirakçılar arasında qövsvari ekrana baxan insanların az faizi gözlərin yorulmasından, görmənin bulanmasından şikayətlənirdi (Mənbə: Harvard Tibb Məktəbinin yastı və qövsvari ekranların müqayisəsi üzrə araşdırması).
Bütün sadalananlara əlavə olaraq onu da qeyd edək ki, TV təkamülündə son trend olaraq “Curved TV” interyerə zövq, mükəmməllik qataraq müasir incəsənət konseptini yaradır.  
İndi də yaxın keçmişə nəzər salaraq, TV texnologiyalarının təkamül yoluna baxaq: 
Keçmişin elektron-şüalı televizorlarından sonra bu texnologiya təsəvvürlərini tam dəyişmiş plazma televizorları peyda oldu. Yeni trendlərə baxmayaraq, plazma televizorlar hələ də aktuallığını itirmir. Amma önəmli bir mənfi cəhəti var ki, dözümsüzdür və pikselləri yanaraq işıqlanma qabiliyyətini itirir. 
Yaxın keçmişdə texnologiyada yenilik yaratmış LCD televizorların işıqlandırmasını flüoressent və lüminessent lampalar həyata keçirir. Əsas üstünlüyü ondadır ki, görməyə ziyanı sələflərindən qat-qat azdır.
LED televizor alt işıqlandırma üçün işıqdiodlarının istifadə olunduğu maye-kristal (LCD) texnologiya olaraq daha az nazikliyə malikdir. İstehsalçıların dediyinə görə, işıqdiodların istifadəsi parlaqlığı, kontrastı, görüntü dəqiqliyini artırır. Bu da təsvirin qəbulunda rahatlıq yaradır, eləcə də enerji sərfiyyatına 40%-dək qənaət edir. 
3D televizorlar, eyni zamanda bir neçə displeydən istifadə edərək stereoskopik təsvir canlandırmaq üçün 3D rejimdə işləyə bilir və daha geniş təsvir imkanı yaradır. 3D təsvirin tam canlandırılması üçün 3D eynəklərdən istifadə etmək lazım gəlir. Amma bunu da hər kəs bəyənmir.
“Curved TV”-nin yaranması ilə nəticələnən bu televiziya texnologiyalarının təkamülü gələcəyi gündəlik həyatımıza asta, lakin çox doğru şəkildə gətirir. 








www.oxu.az
"

"Dünyada ilk dəfə “5G” şəbəkəsi tikilibNövbəti beş ildə “5G” şəbəkəsinə qoşulan qurğuların sayı 150 milyona çatacaq.“Huawei” və “Vodafone” şirkətləri Böyük Britaniyada “5G” rabitə standartının E tezliyi diapazonunda (60-90 QHs) səhra sınaqları zamanı məlumatları 20 qiqabit saniyə sürətində ötürməyə nail olublar.
Oxu.Az “ICTnews”-a istinadən xəbər verir ki, sınaqlar müvafiq olaraq 20 və 10 Qbit/saniyə sürət nümayiş etdirən biristifadəli (SU-MIMO) və çoxistifadəli (MU-MIMO) çoxkanallı giriş/çıxışlarda keçirilib.
“Beşinci nəsil” və ya “IMT-2020” rabitə standartı kimi tanınan “5G” kommunikasiyaları yeni səviyyəyə çıxaracaq rabitə standartıdır. Şəbəkənin əsas göstəricisi məlumatların minimum 10 Qbit/saniyə sürətində simsiz ötürülməsidir.
“5G”-nin tətbiq ediləcəyi təxmini tarix 2020-ci il hesab edilir. Müddət rabitə nəsillərinin mütəmadi dəyişməsi - təqribən on ildə bir dəfə nəzərə alınaraq hesablanıb və Beynəlxalq Telekommunikasiya İttifaqı tərəfindən təsdiq edilib.
Yeni standartın əsas vəzifələrindən biri “Əşyalar interneti” texnologiyasının hər yerdə yayılması və istifadəçinin virtual və əlavə reallıqdan istifadə imkanı ilə təmin edilməsidir. Həmçinin qoşulan qurğuların elektrik enerjisini az sərf etməsi vacib prioritet olacaq.
2021-ci ildə “5G” şəbəkəsinə qoşulan qurğuların sayının 150 milyona çatacağı gözlənilir. Bu isə o deməkdir ki, yeni standart əvvəlki nəsil rabitə standartlarından daha dinamik inkişaf edəcək.
”5G” müasir kommunikasiyanın bir neçə problemini həll edəcək. O, insanların kütləvi toplaşdığı yerlərdə internetdən sürətli və fasiləsiz istifadəni təmin edəcək, eləcə də avtomobilləri “ağıllı” idarəetmə şəbəkəsində birləşdirəcək. 
Həmçinin standart media fayllardan istifadəni yaxşılaşdıraraq yeni təsvir formatları ilə işləməyə, istənilən qoşulmuş texnikanı məsafədən idarə etməyə imkan verəcək.
Sınaqlar başa çatdıqdan sonra “Huawei”in baş direktoru Erik Xu bildirib ki, “5G” ümumi kommunikasiya şəbəkəsinə bəşəriyyətin icad etdiyi və gələcəkdə icad edəcəyi “ağıllı” qurğuların hamısını daxil edə biləcək.
www.oxu.az
"

"“Yahoo” satıldı – YENİLƏNİBABŞ-ın telekommunikasiya şirkəti “Verizon”, internet məzmun təminatçısı “Yahoo”nu 4,83 milyard dollara satın alıb.
Oxu.Az Fins.az-a istinadən xəbər verir ki, iki şirkət arasındakı razılaşmaya görə, “Yahoo”nun adı dəyişəcək və şirkət ictimaiyyətə açıq bir investisiya şirkəti olacaq.
“Verizon” “Yahoo”nu AOL ilə birləşdirəcək.
“Verizon”dan verilən açıqlamaya görə, satınalmanın 2017-ci ilin ilk rübdə başa çatdırılması gözlənilir. Müqaviləyə əsasən, Yahoo Alibaba, Yahoo Japan səhmləri və patentlər adını dəyişdirəcək “Yahoo”da qalmaqda davam edəcək.
Beləliklə, 1994-ci ildə Jerry Yang və David Filo tərəfindən əsası qoyulan “Yahoo” yaradılmasından 22 il sonra satılmış oldu.
“Yahoo” illər ərzində 5,7 milyard dollarlıq “Broadcast.com” və 3,6 milyard dollarlıq “Geocities” kimi satınalmalara da imza atmışdı.
“Yahoo” “Google”ın rəhbərliyindən transfer etdiyi Marissa Mayer ilə “Tumblr” və “MessageMe” kimi gənclərə yönəlmiş satınalmalarla “təzə qan” axtarışına getmişdi.
ABŞ-ın ən böyük kabelsiz telekommunikasiya xidmətləri təchizatçısı “Verizon AOL” geniş bir xidmət spektrinə malikdir.
Bu satınalma ilə “Yahoo”nun axtarış, məzmun, mobil və reklam departamentlərinin sahibi olan “Verizon”, bununla da rəqəmsal media sahəsində mühüm bir addım atır.
25 iyul 14:53
ABŞ-ın ən böyük kabelsiz telekommunikasiya xidmətləri təchizatçısı Verizon “Yahoo”nun əsas hissələri üçün 5 milyard dollar ödəyib. 
Oxu.Az bu barədə “Reuters”ə istinadən xəbər verir. 
“Yahoo” və “Verizon”dan isə satış ilə bağlı şərh verməyib.
Qeyd edək ki, bundan öncə isə “Bloomberg” yazırdı ki, “Yahoo”nun əsas hissələri “Verizon” tərəfindən 4,8 milyard dollara alınıb. 
Ülviyyə R. Əli
www.oxu.az
"

"Rəsədxana: İyulun sonunda geomaqnit qasırğası gözlənilirBuna səbəb Günəşdə baş verən alışmadan sonra tac plazma kütlələrinin klsater şəklində atılması olub.Ötən gün Yerdə geomaqnit həyəcanlaşmaları qeydə alınıb.
Oxu.Az xəbər verir ki, Azərbaycan Milli Elmlər Akademiyasının N.Tusi adına Şamaxı Astrofizika Rəsədxanasının elmi işlər üzrə direktor müavini Elçin Babayev APA-ya bildirib ki, buna iyulun 23-də Günəşdə baş verən alışmadan sonra tac plazma kütlələrinin klsater şəklində atılması səbəb olub.
E.Babayevin sözlərinə görə, bu plazma buludları birbaşa Yerə doğru yönəlməsə də, yaratdığı effektlər dolayısı yolla Yerin maqnit sahəsinə təsir edib. O qeyd edib ki, nəticədə maksimumu 5 olan şkala üzrə G-1 sinfinə mənsub geomaqnit qasırğası baş verib: 
“Maksimumu 9 qradasiya üzrə geomaqnit Kp indeksi dünən 5 rəqəminə çatıb. Bu, böyük rəqəm deyil, lakin kiçik də sayılmaz:
“Hər halda geomaqnit qasırğası yaranıb. Hazırda Günəş səthində sakitlik hökm sürür və cəmi 16 Günəş ləkəsi var. Bunlar da bir Günəş fəallığı qrupunda birləşib. Sonradan indeks bir qədər də enib və hal-hazırda 3 ətrafındadır. Bu, o deməkdir ki, həyəcanlaşma getdikcə zəifləməkdədir”.
E.Babayev vurğulayıb ki, bu dəfə qeydə alınan geomaqnit qasırğası kommunikasiya və naviqasiya, yüksək tezlikli elektromaqnit siqnallarına maneə yaradıb. Maksimumu 5 olan şkala üzrə R-1 radiosönmə “qasırğası” da müşahidə edilib. Bu da radiosiqnalların qısamüddətli “donma”sına, onlarda hansısa qısamüddətli fluktuasiyalara (həyəcanlaşmalara) səbəb olub.
Direktor müavini əlavə edib ki, hazırda Günəş səthində orta ölçülərə malik tac dəliyi müşahidə olunur. Tac dəliyindən adətən yüksəksürətli qaynar plazma küləyinin “əsdiyini” deyən E.Babayev vurğulayıb ki, yüklü zərrəciklər seli Yerətrafı fəzaya çatanda əlavə həyəcanlaşma və hətta geomaqnit qasırğası yaradır: 
“Bu dəfə tac dəliyindən olan mənfi təsirlər iyulun 29-30-da gözlənilir. Günəşin səthində alışmaların olma ehtimalı isə çox aşağıdır. Çünki Günəş səthində ləkələrin sayı həddən artıq azdır”.
E.Ə.
www.oxu.az
"

"Rabitə və Yüksək Texnologiyalar Nazirliyinin kollegiyasının tərkibi təsdiqləndi – SİYAHIQərarı baş nazirin müavini Abid Şərifov imzalayıb.Nazirlər Kabineti Rabitə və Yüksək Texnologiyalar Nazirliyinin kollegiyasının tərkibini təsdiqləyib.
Oxu.Az-ın məlumatına görə, bununla bağlı qərarı baş nazirin müavini Abid Şərifov imzalayıb.
Sənədə əsasən, nazirliyin kollegiyasının üzvlərinin sayı 7 nəfərdən ibarət müəyyənləşdirilib və aşağıdakı tərkibdə təsdiq edilib.
Kollegiyanın sədri
Quluzadə Ramin Namiq oğlu (rabitə və yüksək texnologiyalar naziri)
Kollegiyanın üzvləri:
Abdullayev Əli İzzət oğlu (rabitə və yüksək texnologiyalar nazirinin birinci müavini)
Məmmədov İltimas Əhməd oğlu (rabitə və yüksək texnologiyalar nazirinin müavini)
Vəlizadə Elmir Tofiq oğlu (rabitə və yüksək texnologiyalar nazirinin müavini)
Məmmədov Rövşən Həmid oğlu (Naxçıvan Muxtar Respublikasının rabitə və yeni texnologiyalar naziri)
Məmmədov Tahir Nadir oğlu (Azərbaycan Respublikası Rabitə və Yüksək Texnologiyalar Nazirliyinin Aparatının daxili nəzarət və audit şöbəsinin müdiri)
Əsədov Elnar Tahir oğlu (Rabitə və Yüksək Texnologiyalar Nazirliyinin Məlumat Hesablama Mərkəzinin direktoru).
Bu qərar iyulun 19-dan qüvvəyə minib.
www.oxu.az
"

"“Azərkosmos”da kadr dəyişikliyi baş verib“Azərkosmos” ASC-də kadr dəyişikliyi baş verib.
Oxu.Az APA-ya istinadən xəbər verir ki, ASC-nin baş texniki direktoru vəzifəsində çalışan Vesli Vonq işdən çıxıb.

 

Qeyd edək ki, V.Vonq 2012-ci ildən bu vəzifəni icra edir.



www.oxu.az
"

"“Facebook Messenger” istifadəçilərinin sayı bir milyarda çatdıHər ay messencerin köməyi ilə 17 milyarddan çox foto, hər gün isə 22 milyard GİF-fayl göndərilir.“Facebook Messenger”in aylıq auditoriyasının miqdarı bir milyard nəfərə çatıb.
Oxu.Az İKT.lent.az-a istinadən xəbər verir ki, bu barədə şirkətin mətbuat xidmətindən bildirilib.
Sosial şəbəkə istifadəçilər arasında vizual kontentin populyarlaşdığını qeyd edib. Hər ay messencerin köməyi ilə 17 milyarddan çox foto, hər gün isə 22 milyard GİF-fayl göndərilir.
Xidmət 250 komplekt stikerləri (etiket, “nakleyka”), ümumilikdə 4 min təsviri dəstəkləyir. Hər gün istifadəçilər bir-biri ilə 380 milyon rəqəmsal “nakleyka” bölüşür.
“Dünyada messencerimizdən istifadə edən hər kəsə minnətdaram. Biz növbəti bir milyardın aramıza qoşulmasını səbirsizliklə gözləyirik”, - deyə “Facebook Messenger”in vitse-prezidenti Devid Markus söyləyib
www.oxu.az
"

"“Android” üçün yeni virus banka zəngləri bloklayırKibercinayətkarlar yeni virus yaradıblar.Bəzi istifadəçilər bank kartlarından pulların naməlum istiqamətdə yoxa çıxması problemi ilə rastlaşanda vəziyyəti aydınlaşdırmaq üçün bank əməkdaşlarına müraciət etmək məcburiyyətində qalır.
Kibercinayətkarlar bunun qarşısını almaq üçün üsul taparaq “Android” mobil əməliyyat sistemi üçün banka zəngi bloklayan “Android.Fakebank” adlı virus yaradıblar.
Oxu.Az-ın məlumatına görə, “ICTnews” Elektron Xəbər Xidməti “4PDA” resursuna istinadən yazır ki, informasiya təhlükəsizliyi və informasiya mühafizəsi sahəsində proqram təminatının hazırlanmasında ixtisaslaşan “Symantec” şirkəti həmin virusun olması barədə 2013-cü ildə məlumat versə də, hazırda internetdə onun daha təkmil versiyası yayılmağa başlayıb.
Məlumata görə, smartfona düşən virus istifadəçiyə pulların itməsini aydınlaşdırmaq və kartı bağlamaq üçün banka zəng etməyə imkan vermir.
Əlbəttə, başqa telefondan istifadə etmək və ya banka getmək olar, lakin bu, cinayətkarlara daha çox pul oğurlamağa vaxt verir. Virusun indiyədək yalnız bir neçə regionda yayılması bildirilir.
Qurğunu bu və ya digər virus yoluxmasından qorumaq üçün yeganə üsul kimi əlavələrin “Google Play” kimi yoxlanılmış mənbələrdən yüklənilməsi və digər istifadəçi rəylərinin öyrənilməsi göstərilir.
www.oxu.az
"

"Kontaktsız elektron termometr bazara çıxarılıb – VİDEOBu, temperaturun ölçülməsi üçün ən gigiyenik üsuldur. Fransanın “Withings” şirkəti “Thermo” kontaktsız elektron termometrini bazara çıxarıb. Temperaturun təyini üçün qurğunu alın boyunca aparmaq kifayətdir.
Oxu.Az-ın məlumatına görə, “ICTnews” Elektron Xəbər Xidməti “N+1” resursuna istinadən yazır ki, qurğuya ən yüksək temperatur nöqtəsini müəyyənləşdirmək üçün gicgah arteriyasını skan edən və 4 mindən çox ölçmə aparan 16 infraqırmızı ötürücü quraşdırılıb. 
Termometr yaş, simptom və temperaturun dəyişməsi əsasında xəstəliyin müalicəsi üçün məsləhətlər verən mobil proqramla sinxronlaşdırılıb. Boston Uşaq Klinikasının əməkdaşları əlavəyə dərmanlar və onların dozaları barədə informasiya əlavə ediblər.
Səthi gicgah arteriyasının temperaturunu təyin edən termometrlər ölçmə dəqiqliyinə görə rektal və qulaq termometrləri ilə müqayisə edilə bilər. Bundan başqa, onlar daha gigiyenikdir və travma üçün təhlükəli deyil, eləcə də həm oyaq, həm də yatmış insanın temperaturunu ölçməyə imkan verir. 
Ailəvi termometr kimi icad edilən “Thermo” 8 adamın temperaturunun ölçmə tarixçəsini izləyir. İstehsalçı qurğunu temperaturun ölçülməsi üçün ən gigiyenik üsul kimi qələmə verir.

www.oxu.az
"

"“Azərpoçt”un rəhbərliyinə yeni təyinatOnlar vəzifələrinin icrasına iyulun əvvəlindən başlayıb.“Azərpoçt” MMC-nin baş direktoruna daha bir müavin təyin olunub.
Oxu.Az APA-ya istinadən xəbər verir ki, Hacı Hacıyev bu vəzifəyə təyinat alıb və bununla da baş direktorun müavinlərinin sayı üçə çatıb.
H.Hacıyev vəzifəsinin icrasına iyulun 5-dən başlayıb.

 
Asif Əliyev isə “Azərpoçt” MMC-yə yeni baş mühasib təyin olunub. A.Əliyev vəzifəsinin icrasına 8 iyul tarixindən başlayıb.








www.oxu.az
"

"Azərbaycan biznesinə kibertəhlükələr iki dəfə artıbMəqsədyönlü hücumlar biznesə mənfi təsir edir.Yarım il ərzində Azərbaycanda hər korporativ kompüter orta hesabla beş zərərverici proqram təminatı tərəfindən hücumuna məruz qalır. Keçən ilin eyni dövrü ərzində bu göstərici iki dəfə az olub.
Oxu.Az xəbər verir ki, bu barədə məlumatları “Kaspersky Lab” şirkəti biznes istifadəçilərin 2016-cı ilin ilk altı ayı ərzində qarşılaşdığı təhlükələrə dair daxili statistikadan əldə edib. 
Təbii ki, kibertəhlükələrin artımı bizneslərə mənfi təsir göstərir. “Kaspersky Lab” tərəfindən keçirilmiş tədqiqat göstərdi ki, kibercinayətlər nəticəsində dünya üzrə şirkətlərin 48%-i biznes üçün olduqca əhəmiyyətli məlumatları itirib.
Lakin hazırda bizneslər üçün ən böyük təhlükə zərərverici proqram təminatı istifadə olunmadan həyata keçirilə bilən məqsədyönlü hücumlardır. 
Bu hücumların ənənəvi kiberhücumlardan əsas fərqi onların hər şirkət üçün xüsusi hazırlanması və ənənəvi müdafiə vasitələri üçün maksimal dərəcədə görünməz olmasıdır. Belə hücumlar zamanı cinayətkarların adətən əsas məqsədi şirkətin ən qiymətli və məxfi məlumatları olur.
Tədqiqatın nəticələrinə əsasən, şirkətlərin 32%-i hesab edir ki, onların İT-infrastrukturuna məqsədyönlü hücum təşkil olunub. Energetika, inşaat, sənaye, telekommunikasiya, nəqliyyat, müdafiə sənayesi kimi mühüm sektorlarda çalışan şirkətlərin 35%-nin hücumlara məruz qalması faktı mütəxəssislərin xüsusi narahatçılığını doğurur.
Bu tipli obyektlərə yönəlmiş hücumlar nəinki şirkətlərin özünə ziyan verir, həmçinin regional və federal infrastrukturun normal fəaliyyətini riskə atır.
“Hər hansı bir kibercinayət biznes üçün neqativ nəticələr gətirir. Bu hal, həm reputasiyaya zərər verir, həm də vacib məlumatların itkisi, biznes-proseslərin sıradan çıxması, istehsalın dayandırılmasına səbəb olur.
Məqsədyönlü hücumlar nəticəsində isə şirkətlər sənaye kibercasusluğunun qurbanları ola bilərlər və beləliklə, ən qiymətli aktivlərini:əqli mülkiyyət, müasir işləmələr və müqavilələr haqda məlumatları itirə bilərlər.
Bundan başqa, şəhərin elektrik enerjisi ilə təmin olunmasının sıradan çıxması kimi bəzi hallarda sənaye obyektlərinə məqsədyönlü hücumlar avadanlığın fiziki zədəsinə gətirib yaxud regionun normal fəaliyyətini riskə atırdı”, - deyərək “Kaspersky Lab”ın antiviruslar üzrə baş mütəxəssisi Aleksandr Qostev qeyd edib.
Biznes üçün mühüm məlumatların itkisini aradan qaldırmaq və kiber təhlükələrlə qarşılaşma riskini azaltmaq üçün “Kaspersky Lab” ölçüsündən və fəaliyyət sektorundan asılı olmayaraq hər şirkətə əməkdaşların iş yerləri və mobil cihazlardan server və məlumat-mərkəzlərinə qədər İT-infrastrukturun bütün düyünlərinin təhlükəsizliyini təmin edəcək kompleks müdafiə həlli istifadə etməyiməsləhət görür. 
Bununla yanaşı, hazırda şirkətlərə mürəkkəb məqsədyönlü hücumları vaxtında ayırd edəcək ayrı həll gərəkkdir. Məhz bu səbəbdən “Kaspersky Lab” şirkəti infrastruktura yönəlmiş məqsədyönlü hücumları ilkin mərhələlərdə aşkar etməyə kömək edən və cinayətkarlara müqavimət üçün sürətli şəkildə lazımlı tədbirləri görməyə imkan yaradan “Kaspersky Anti Targeted Attack Platform” platformasını hazırlayıb.
Ülviyyə R. Əli
www.oxu.az
"

"Bu il üç yeni “iPhone 7” satışa çıxarılacaq – FOTOBu il “Apple” üç yeni model – “iPhone 7”, “iPhone 7 Plus” və “iPhone 7 Pro” satışa çıxarmağı planlayır. 
Oxu.Az “Independent”ə istinadən xəbər verir ki, yeni “Pro” modelin iki obyektivli kamera sistemi var. Bu yeni texnologiya sayəsində telefonlar daha təfərrüatlı və dərin təsvirlər qəbul edə biləcək. 
“iPhone 7”-nin yeni modellərinin fotolarını diqqətinizə çatdırırıq. 



www.oxu.az
"

"“Microsoft”un gəlirləri kəskin azaldıŞirkətin illik maliyyə gəlirlərində 2009-dan bu yana ilk dəfə azalma qeydə alınıb.“Microsoft”un məlumatına görə, ötən ilin 4-cü rübü və ümumilikdə 2016-cı maliyyə ili ərzində şirkətin oyun bölməsinin işləri ürəkaçan deyil.
Oxu.Az “Shazoo”ya istinadən xəbər verir ki, “Xbox Live”ın abunəçilərinin çox olmasına baxmyaraq, “Microsoft”un “Xbox One” satışından əldə etdiyi gəlirlərinin azalması fonunda oyunlardan olan gəlirləri 152 milyon və ya 9% azalıb. 
Şirkətin məlumatına görə, “Xbox One” qiyməti endiyi üçün satışlardan əldə edilən gəlir 33% azalıb. Bununla yanaşı, “Xbox Live”ın gəliri 4% artıb. 
“Xbox Live”ın fəal istifadəçilərinin sayı 49 milyona qədər artıb, bu, 2015-cı ilin 3-cü rübünün nəticələri ilə müqayisədə 3 milyon çoxdur. 
“Microsoft”un personal kompüterləri sektorunun ümumi dəyərləri 4% və ya 8,9 milyard dollar azalıb. 
Gəlirlərin azalması il ərzində devays və geyminqlərin gəlirlərini azalması səbəbi ilə 4% və ya 346 milyon dollardan ibarət olub. 
Bununla yanaşı, “Microsoft”un ümumi gəlirləri dördüncü rüb ərzində 3,1 milyard dollar təmiz gəlirlə 7%, 20,6 milyard dollar enib. 
Şirkətin il ərzində gəliri 85,3 milyard dollar və 16,8 milyard dollardan ibarət olub. 
www.oxu.az
"

"Selfi çəkdirmək daha rahat olacaqYeni qurğu 400 dollara təklif edilir.Selfi çubuğu uzun müddətdir əksər fotoqrafiya həvəskarları üçün əvəzedilməz qurğu hesab edilir, onsuz həm həvəskarlar, həm də peşəkarlar üçün istənilən fotosessiyanı təsəvvür etmək qeyri-mümkündür. 
Oxu.Az “ICTnews”-a istinadən xəbər ki, belə qurğular gündəlik həyata daxil olduqdan sonra onlar daim təkmilləşdirilərək daha qəribə formalar alır və daim yeni funksiyalarla təchiz edilir.
Belə qurğulardan biri bu yaxınlarda patent hüququnun alındığı, istifadəçiyə gözəl dalğalanan saçlarla fotoşəkillər çəkməyə imkan verən ventilyatorun quraşdırıldığı selfi çubuğudur. 
Qurğunun iş prinsipi çox sadədir. Belə ki, selfi çubuğunda quraşdırılan propeller şəkil çəkdirən insanın saçlarını dalğalandırır.
Avstraliyalı ixtiraçı Saymon Kantor selfi çubuğunu əsas kimi götürərək onun alternativini kəşf etməklə “Android” və “iOS” əməliyyat sistemləri ilə uyğunluq təşkil edən selfi üçün ilk pilotsuz uçan aparat yaradıb.
Kiçikölçülü dron 25 km/saat sürətlə uçur, eləcə də istifadəçidən 25 metr məsafəyədək aralana və 25 dəqiqəyədək havada qala bilir. Həmçinin “GPS” modulu ilə təchiz edilən aparat maneələrdən yan keçir.
Qiyməti 400 dollar təşkil edən qurğu istifadəçinin arxasınca nəzarət olmadan uçur ki, bu da ona müxtəlif və çoxlu şəkillər çəkməyə imkan verir.
www.oxu.az
"

"Avropa Çempionatı “Azerspace-1” peyki vasitəsilə yayımlandıÇempionat Gürcüstanda keçirilib.14-17 iyulda Gürcüstanda keçirilən Yüngül Atletika üzrə Avropa Çempionatı “Azerspace-1” peykinin resurslarından istifadə olunaraq canlı yayımlanıb. 
Bu barədə “Azərkosmos” ASC-dən Oxu.Az-a bildirilib. 
Rabitə və Yüksək Texnologiyalar Nazirliyi “Azərkosmos” ASC və Gürcüstanın “NPLE Media Center” şirkəti arasında imzalanan müqaviləyə əsasən, Avropa Yayım Birliyi (European Broadcasting Union- EBU) çempionat zamanı görüntünün dünyanın bir çox  beynəlxalq yayım mərkəzinə çatdırılmasını “Azerspace-1” peyki vasitəsilə həyata keçirib. 
“Azərkosmos” 4 gün davam edən çempionatın ən maraqlı anlarının Avropa, eləcə də dünyanın digər qitələrindəki televiziya tamaşaçısına yüksək keyfiyyətlə çatdırılmasında mühüm rol oynayıb.
Bu da öz növbəsində gələcəkdə keçiriləcək idman yarışlarının, eləcə də digər əhəmiyyətli tədbirlərin “Azerspace-1” peyki vasitəsilə yayımlanması üçün Avropa Yayım Birliyi ilə əməkdaşlığın qurulması istiqamətində irəliyə atılan uğurlu addımlardan hesab olunur.
Ülviyyə R. Əli
www.oxu.az
"

"“iPhone” tədarükçüsü 32 milyard dollara satıldıBu gün texnologiya dünyasının ən böyük satınalmalarından biri baş verdi.Oxu.Az Marja-ya istinadən xəbər verir ki, Yaponiyanın “Softbank” şirkəti İngiltərənin ən böyük şirkətlərindən biri olan, yaratdığı prosessorları ağıllı telefonlar daxil bir çox cihazlarda yer alan ARM şirkətini satın aldı.
Gələn ilk məlumatlara görə, “Softbank” ARM-ni 32 milyard dollar ilə tərkibinə daxil edib.
ARM ağıllı telefonlardan tost cihazlarına qədər geniş spektr üçün məhsul tədarük edir. Şirkət “iPhone” üçün “Apple”ə də məhsul verir.
Yaponiyanın telekommunikasiya nəhəngi “Softbank” isə son illərdə etdiyi satınalmalarla mediada geniş yer alıb. Şirkət ötən dövrdə ABŞ-ın GSM operatorlarından “Sprint”i tərkibinə qataraq gündəmə gəlmişdi.
“ARM Holdings”in 4000 əməkdaşı var.
www.oxu.az
"

"Antiviruslar kompüteri qoruyur?Kibertəhlükəsizlk sahəsi üzrə mütəxəssislər hazırkı antivirus proqramlarının məlumatların saxlanılması və fərdi kompüterin qorunması üçün zəmanət verməməsinə əmindirlər. 
Bundan başqa, belə proqramların bir neçə növü, hətta virusun fərdi kompüterə düşməsinə yardımçı olur.
Oxu.Az “ictnews.az” saytına istinadla xəbər verir ki, bu yaxınlarda “Symantec” şirkətinin ciddi tənqid edilən proqram təminatı sınaqdan keçirilib. 
Belə ki, antivirusun tam versiyasının alınmasına sistemin tam skan edilməsinə, bütün modulların aktivləşdirilməsinə və proqram statistikasının tam mühafizəni göstərməsinə baxmayaraq, sistemin yoluxma ehtimalı çox böyükdür.
Tədqiqatdan həmçinin məlum olub ki, əksər proqramlar özlərini antivirus kimi qələmə versələr də, kompüterin təhlükəsizliyinə təminat vermir.
www.oxu.az
"

"“Facebook Messenger”ə yeni xidmət əlavə edildiŞirkət uzun müddətdir təqdim etdiyi “Instant Articles”ı “Messenger” platformasına gətirir.

“Instant Articles” ilə istifadəçilər “Facebook”da daxil olduqları linklər üzərindən (xüsusilə xəbər) orijinal adressə gedib yüklənməsini gözləmək əvəzinə, tətbiq daxilində linkdən məlumatı oxuya bilir.
Beləliklə, istifadəçilər istədikləri hər hansı linkdəki məlumatları çox rahat və sürətli çata bilir.
Bu barədə Oxu.Az Xeberler.az-a istinadən xəbər verir. 
Media qurumları ilə əməkdaşlıq edən “Facebook”, eyni zamanda həmin qurumlara da pul qazandırır. Şirkət indi də bu xidməti “Messenger”ə gətirir.
Bundan sonra “Facebook Messenger” üzərindən bir link yolladığınızda “Instant Articles”ı dəstəkləyirsə, sürətli formada həmin məlumata çata biləcəksiniz.
“Android” üçün bu gün istifadəyə təqdim edilən xidmət gələcək iOS platformasına da gələcək.



www.oxu.az
"

"Mobil operatorların gəlirləri açıqlandıÖlkədə rabitə xidmətləri bahalaşıb.Cari ilin yanvar-iyun ayları ərzində informasiya və rabitə müəssisələri 798,9 mln. manatlıq xidmət göstərib ki, onun da 72,0%-i əhali tərəfindən istehlak olunub.
Oxu.Az Dövlət Statistika Komitəsinə istinadən xəbər verir ki,  2015-ci ilin eyni dövrü ilə müqayisədə informasiya və rabitə xidmətlərinin dəyəri real ifadədə 13,7% artıb, bu sahədə əldə edilmiş gəlirin 81,5%-i qeyri-dövlət sektorunun payına düşüb.
Xidmətlərdən əldə edilən gəlirin 49,3%-i və ya 393,6 mln. manatı mobil telefon rabitəsi sahəsində formalaşıb. Müqayisə üçün qeyd edək ki, ötən ilin analoji dövründə yerli mobil operatorların gəlirləri indikindən 31,8 mln. manat az və ya 425,4 mln. manat təşkil edib.
www.oxu.az
"

"Pokemonlar oyunu azərbaycanlıların qəlblərini fəth edirBir neçə gün ərzində 7,5 milyon nəfər oyunu yükləyib. Bakıda dünyada ilk dəfə “Pokémon GO!” fləşmobu elan edilib. Geymerlər təyin edilmiş yerdə toplaşacaqlar və pokemonları yığmağa başlayacaqlar. 
Söhbətin nədən getdiyini bilməyənlər üçün isə ilk bir neçə gün ərzində (oyun iyulun 6-da buraxılıb) 7,5 milyon nəfər tərəfindən yüklənən oyunun məğzinin nədən ibarət olduğunu və onun üstünlüklərinə dair kiçik icmal təqdim edirik. 
Birincisi, bu sadəcə oyun deyil. O, istifadəçilrədən real həyatda fiziki hərəkət etməyi, pokenmonları yığmağı və yükləməyi, komandalara daxil olmağı, digər oyunçulara qarşı turnirlərdə iştriak etməyi tələb edir.

Bu oyuna görə, milyonlarla insan gecə saatlarında evdən çıxır, yad insnların evinə, çaylara girir, tanımadıqları yerlərdə azır və yad adamların otaqlarına girməli olurlar. Bu oyun səbəbindən artıq bir neçə gündür ki, qərb oyun KİV-nə daxil olmaq mümkün deyil. 
Oyun rəsmi olaraq Azərbaycana gəlib çatmayıb. Yaponiyanın “Niantic” şirkəti tərəfindən yaradılan və inkişaf etdirilən oyun sadəcə Avstraliya və ABŞ-da başlamış olsa da, bütün dünyada böyük maraq oyadır və sürətlə populyarlaşır. 
Biz sizə Vətəndə oyunu necə quraşdırmaq lazım olduğunu göstərəcəyik. 
Smartfonunuzu ABŞ, Avstraliya və ya Yeni Zellandiyada yaşadığınıza inadırmalısınız. Məsələn, Amerikanı götürək. 

iOS istifadəçiləri üçün:
1. Öz “Apple İD”dən çıxın. Bunun üçün “App Store” girin, səhifənin sonuna gəlin, orada “Apple ID” klikləyin və akkauntdan çıxın. 
2. Ayarları açın, “Əsaslar” bölməsində “Dil və regionu” daxil olun və ABŞ-ı seçin.
3. “App Store”də istənilən ödənişsiz proqramı yükləyin – region yenilənibsə, birbaşa “Pokemon GO”nu da yükləmək olar. Sizə akkaunt açmaq təklif ediləcək. 
4. Onu ikinci poçt ilə qeydiyyatdan keçirin, “Yaşadığınız ölkə” bölməsində ABŞ seçin (istənilən) ünvan və (mövcud) poçt indeksi yazın. Bank rekvizitləri bölməsini doldurmayın. 
5. Oyun yüklənməyə başlayacaq. Öz “Apple ID” qayıtmaq mümkündür, amma o zaman proqram yenilənməyəcək. Daxili alış-verişlər də mümkün olmayacaq. 
“Android” istifadəçiləri üçün:
Android-yuzerlərin bəxti gətirib, onlar sadəcə APK-faylı yükləməlidirlər. Aşağıdakı addımlar atılmalıdır:
1. Ayarlara daxil olun, “Ekran bloklanması və təhlükəsizlik” bölməsində yalnız “Google Play”də deyil, başqa yerdən də yükləmələrə icazə verin. 
2. Tətbiq faylını yükləyin. “APK Mirror” saytından götürmək olar. 
3. Yükləməni klikləyin və onun başa çatmasını gözləyin.
Beləliklə də dostlar sizin proqramı yükləmək, kolleksiyanızı toplayıb fləşmob zamanı nümayiş etdirmək üçün çox az vaxtınız qalıb.

Qeyd edək ki, təşkilatçılar “Flashmob Azerbaijan”dır. 

www.oxu.az
"

"“Apple” kompüterləri üçün yeni virus aşkarlanıbVirusun yayılma yolları müəyyən edilib.“Apple” şirkətinin istehsalı olan qurğuların əməliyyat sistemləri üçün virusların sayı “Windows” sistemindən az olsa da, “iMac”, “MacBook” və s. istifadəçilər üçün təhlükə mövcud olaraq qalır. Bunu “Eset” antivirus şirkətinin ekspertləri bir daha təsdiq ediblər.
Oxu.Az xəbər verir ki, bu barədə “ICTnews” Elektron Xəbər Xidməti dailycomm.ru-a istinadən yazır.
“Eset” mütəxəssisləri tərəfindən “Apple” şirkətinin “iCloud Keychain” servisindən parolları oğurlayan və cinayətkarlara yoluxmuş kompüterə müdaxiləyə imkan verən “Keydnap” adlı “Backdoor” proqramı aşkarlanıb.
Mütəxəssislərin fikrincə, bu zərərli proqram fişinq məktubuna əlavə edilən ZIP arxivində yayılır. Arxivdə mətnli fayl və ya “JPEG” formatlı təsvir adı ilə gizlədilən oxunan “Mach-O” faylı var.
Bildirilir ki, fayl arxivdən işə salınan zaman virus təsviri və ya mətnli sənədi açır və istifadəçi üçün hiss olunmadan sonradan qurbanın kompüteri barədə məlumatlar toplayan və filtrdən keçirən “Backdoor” quraşdırılır.
Virus hazırkı istifadəçinin hüququndan istifadə edir, lakin ""root” çıxış əldə etməyə çalışır və bu məqsədlə “Mac” kompüteri istifadəçisinin parolunu daxil etmək üçün pəncərə açır.
İnzibatçı hüququ əldə edildikdən sonra zərərli proqram “iCloud Keychain” menecer parollarının içindəkiləri köçürür və informasiyanı cinayətkarların uzaq məsafədə yerləşən serverlərinə göndərir.
Antivirus şirkəti “Backdoor”un müraciət etdiyi iki server aşkarlayıb.  
www.oxu.az
"

"“WhatsApp” əfsanəvi əməliyyat sistemini dəstəkləməyəcəkBir çox istifadəçilər məyusedici məktubu alıblar.“WhatsApp” şirkətinin nümayəndələri “Symbian” əfsanəvi əməliyyat sistemini dəstəkləməyəcəklərini  bəyan ediblər. 
Oxu.Az xəbər verir ki, bu barədə “GSMArena” yazıb. 

Tezliklə köhnə smartfon sahibləri məşhur mesencerə çıxışdan məhrum olacaqlar. 
“Symbian” vasitəsilə “WhatsApp”dan istifadə edənlər artıq məyusedici məktubu alıblar.
“Təəssüf ki, siz 31 dekabr 2016-cı ildən sonra “WhatsApp”dan istifadə edə bilməyəcəksiniz. Belə ki, “WhatsApp” sizin telefonu dəstəkləmir”, - ismarışda deyilir. 
Bu isə ödənişsiz mesencerdən istifadə etmək üçün altı aydan da az vaxtlarının qalması deməkdir. 
www.oxu.az
"

"“Yunona” kosmik aparatı Yupiterin orbitinə çıxdıZond 35 dəqiqəlik manevrləri uğurla yerinə yetirdi.Yupiterin araşdırılması məqsədi ilə “Yunona” kosmik aparatı bu planetin orbitinə daxil olub.   
Bu barədə Oxu.Az NASA-ya istinadən xəbər verir. 
Aparat 35 dəqiqəlik manevrləri uğurla yerinə yetirib, manevr zamanı sürətini azaldaraq Yupiterin cazibə qüvvəsinin təsirinə düşüb. 
Bu manevr zamanı komanda mərkəzi aparat ilə yalnız sadə siqnallar mübadiləsi apara bilib, belə ki, bu zaman zondun əsas antenası Yerə istiqamətlənib. Manevr zamanı zond avtopilotda olub, bu səbəbdən də yerdəki operatorların müdaxiləsinə faktiki olaraq ehtiyac qalmayıb. 
Avtomatik planetlərarası stansiyanın missiyasının 1,5 il davam edəcəyi planlaşdırılır, bundan sonra o, planetin atmosferinə daxil olarkən özünü məhv edəcək. 
1 milyard dərində olan kosmik aparatın Yupiterə çatması üçün beş il zaman tələb olunub. O, 2011-ci ildə buraxılıb və o zamandan indiyə qədər 3 milyard km məsafə qət edib.  
Əgər layihə uğurla başa çatarsa, alimlər ilk dəfə Yupiterin buludları altına nəzər salacaq və bu planet, eləcə də Günəş sistemi haqqında bir çox yeni şeylər öyrənəcəklər. Alimlər əsasən Yupiterin bərk nüvəsinin olduğu barədə hipotezi yoxlaya biləcəklərinə ümid edirlər. 
www.oxu.az
"

"Pasportun dəyişdirilməsi üzrə ilk aparat qurulubKöhnə pasportunu dəyişmək istəyən Kopenhagen sakinləri indi  şəhər kitabxanalarından birində qurulmuş xüsusi aparatın köməyi ilə bunu sərbəst şəkildə edə bilərlər. Bu haqda “The Copenhagen Post” nəşri yazıb.
Oxu.Az ictnews.az-a istinadən xəbər verir ki, sözügedən qurğu konsulluğa müraciət etmədən pasportun dəyişdirilməsi ilə bağlı bütün prosedurdan keçməyə imkan verir. Belə ki, aparat şəkil çəkməyə, hətta barmaq izini götürməyə imkan verir.
Xidmət yalnız Kopenhagen sakinləri üçün deyil, həm də bütün danimarkalılar üçün əlçatandır. Əcnəbilər əvvəlki kimi səfirlik və ya konsulluğa müraciət etməlidirlər.
Xidmətdən yararlanmaq üçün ilkin qeydiyyat lazımdır. Bunun üçün şəhərin rəsmi saytına daxil olmaq, aparatın yerləşdiyi vətəndaş mərkəzi ünvanını,  həmçinin arzu olunan tarix və vaxtı seçmək lazımdır.
Aparatdan, həmçinin sürücülük vəsiqəsi və bəzi başqa sənədləri almaq olar.
www.oxu.az
"

"“Azərpoçt” mikrokreditlər ayıracaqRabitə və Yüksək Texnologiyalar Nazirliyinə məxsus “Azərpoçt” MMC-nin mikrokreditlərin verilməsi ideyası mövcuddur. Hazırda bu pilot layihənin tam şəkildə həyata keçirilməsi üzərində iş gedir. 
Oxu.Az Report-a istinadən xəbər verir ki, bunu rabitə və yüksək texnologiyalar nazirinin müavini Elmir Vəlizadə bildirib.
“Bu ideya bir müddət əvvəl irəli sürülüb və hazırda da qalmaqdadır. Bilirsiniz ki, “Azərpoçt” mövcud olan lisenziya şərtlərinə uyğun olaraq məhdud çərçivədə bank xidmətləri göstərir.
Onun fəaliyyətinin genişləndirilməsi istiqamətlərindən biri də kiçik kreditlərin verilməsi ideyası ilə bağlıdır və bu layihə işlənilir”, - deyə E.Vəlizadə qeyd edib.
Qeyd edək ki, bundan əvvəlki müzakirələrdə kreditləşməyə “Azərpoçt”un daxili resurslarından təqribən 2 milyon manat ayrılması nəzərdə tutulub.
Layihənin kreditlərə tələbatın nisbətən daha çox olduğu və onların qaytarılması üzrə risklərin olmadığı bir neçə rayonda reallaşdırılması planlaşdırılırdı. 
İlkin mərhələdə kreditlərin biznes və kənd təsərrüfatının inkişafına ayrılacağı bildirilib. Mikrokreditləşmə xidmətinin işə salınması xüsusi qaydalar üzrə və Azərbaycan Mərkəzi Bankının xüsusi nəzarəti altında həyata keçiriləcəyi açıqlanıb.
www.oxu.az
"

"Nazir müavini: İnternetin keyfiyyəti ilə bağlı şikayətlər alırıq“İnternet artıq günümüzün tələbinə çevrilib və bu səbəbdən internetin keyfiyyətinin artırılması Rabitə və Yüksək Texnologiyalar Nazirliyi üçün ən vacib məsələlərdən biridir”.
Oxu.Az APA-ya istinadən xəbər verir ki, bu barədə rabitə və yüksək texnologiyalar nazirinin müavini Elmir Vəlizadə deyib.
“Ölkəmizdə tətbiq olunan texnologiyalar tam şəkildə hər bir istifadəçini öz marağına, imkanlarına uyğun olaraq internetdən istifadə etməyə imkan verir. Həm sabit, həm də mobil genişzolaqlı şəbəkədən istifadə edərək internetə çıxış əldə etmək olar. 
Mobil şəbəkə istifadəçilərinin sayı durmadan artır. Bundan başqa, simsiz texnologiyalardan istifadə edənlərin sayı da günbəgün artmaqdadır. Provayderlər göstərdiyi xidmətləri təkmilləşdirmək üçün çalışır. Hesab edirik ki, istifadəçilər də bunun şahididirlər”, - deyə E.Vəlizadə qeyd edib.
Nazir müavini deyib ki, internetin keyfiyyəti ilə bağlı onun təmsil etdiyi quruma şikayətlər daxil olur:
“Bu şikayətləri araşdıran zaman məlum olur ki, səbəblər müxtəlifdir: sadədən tutmuş mürəkkəbə qədər. İnternetin keyfiyyətinin, sürətinin aşağı olması heç də hər zaman provayderlərin məsuliyyəti ilə bağlı deyil. 
Məsələn, cihazlarda virus da ola bilər, bir evdə eyni zamanda bir cihazın internetə qoşulması da sürətə təsir edə bilər. Yenə də deyirəm, səbəblər müxtəlifdir. Ümumi şəkildə yanaşma bundan ibarətdir ki, keyfiyyət gündən-genə yüksəlməlidir və artan tələbata cavab verməlidir”.
www.oxu.az
"

"Diqqət: “Facebook”da aldadıcı virus yayılır — FOTO + VİDEOİstifadəçinin balansından avtomatik olaraq pul çıxılır.Azərbaycanda mobil telefonlara “Facebook” üzərindən virus yayılması halları aşkarlanıb.
Oxu.Az xəbər verir ki, bu barədə “Report”a yerli mobil operator istifadəçilərindən biri məlumat verib.
Məlumata görə, “Facebook” istifadəçiləri bu sosial şəbəkədə Türkiyə türkcəsində yayımlanan “İş makinesi kuleyi arabanın üstünə yıkıyor”, “Kadın erkeklere şaka yaparken kötü sonuçlandı” və s. başlıqlı videoları klik edərkən həmin videoların açılması əvəzinə, “hitvideos.pw” saytına yönləndirilirlər. 
Virus linkə keçid aldıqdan sonra abunəçilərdə çaşqınlıq yaradaraq “videonu izləmək” üçün “Play” düyməsinə basmaq təklif olunur. “Play” düyməsini basdıqdan sonra isə istifadəçinin balansından avtomatik olaraq 0.59 manat çıxır və bu məbləğin gündəlik çıxılacağı haqqında bildiriş mesajı gəlir. 
Sonradan abunəçiyə həmin xidmətdən imtina etməyin qaydasının yer aldığı SMS gəlir.
Virus yayılan videoların mobil operatorlar üçün “Navigator Mobile Services” (NMS) şirkəti ilə əlaqəsi olması müəyyənləşdirilib, məhz bu şirkət istfadəçilərdən pul silir.
Qeyd edək ki, bundan əvvəl də yerli mobil operator istifadəçiləri telefondan bəzi xəbər saytlarına keçid edərkən “hot-ero.net” saytına yönləndirildiklərini bildiriblər. 
Məlumata əsasən, virus telefon istifadəçilərini çaşqınlığa salaraq “EROTUBE 18+” nümayiş etdirib – “Play” basandan sonra pul silinərək video yerinə, erotik foto təqdim olunurdu. Sonradan abunəçiyə həmin xidmətdən imtina etməyin qaydasının yer aldığı SMS gəlir. Bildirilirdi ki, eyni cür virus, həmçinin wap.edugate.az saytına keçidi də təmin edir.
Araşdırma nəticəsində virus yayılan xidmətin mobil operatorlar üçün “Navigator Mobile Services” (NMS) şirkəti tərəfindən təqdim olunduğu müəyyənləşib. Şirkət ölkədə fəaliyyət göstərən mobil operatorla əməkdaşlıq edir və bu cür keçidlər istənilən smartfondan baş verir. 
Xatırladaq ki, daha əvvəl yayılmış xəbərlərə görə, eyni tipli viruslar “WhatsApp” vasitəsi ilə də yayılırdı və onu da məhz NMS şirkəti təqdim edirdi. Məsələ ilə bağlı Rabitə və Yüksək Texnologiyalar Nazirliyinin Elektron Təhlükəsizlik Mərkəzi bəyanat yayaraq Azərbaycanın “WhatsApp” istifadəçilərinə xarici ölkələrə məxsus saxta “WhatsApp” hesablarından fırıldaqçı mesajlar gəldiyi haqqında məlumat vermişdi. 
Bayanatda qeyd olunurdu ki, “Göndərilən mesajlarda “WhatsApp Ekran görüntüləri və Smayllar Yeniləməsi sizin telefon nömrəniz +994XXXXXXXXX üçün mövcuddur. İndi yeniləyin!” tipli cümlələr və “Bu mətnə klikləyin” tipli məzmunlar öz əksini tapırdı. 
Qısa yoxlamadan sonra NMS şirkətinin saytının və həmin virus xarakterli videolar yayan saytların sahiblərinin eyni şəxslər - Aslan Hacıyev və Anar Hacıyevin olduğu müəyyənləşib.

 
www.oxu.az
"

"Nazirliyin səlahiyyətlərindən biri ləğv olunduİlham Əliyev Əsasnaməyə dəyişiklik edib.Rabitə və Yüksək Texnologiyalar Nazirliyinin vəzifələrindən biri ləğv olunub.
Oxu.Az-ın məlumatına görə, bu, Azərbaycan prezidenti İlham Əliyevin bu gün imzaladığı Azərbaycan Respublikasının Rabitə və Yüksək Texnologiyalar Nazirliyi haqqında Əsasnamə”də dəyişiklik edilməsi barədə fərmanında əksini tapıb.
Fərmana əsasən, Rabitə və Yüksək Texnologiyalar Nazirliyi cinayət yolu ilə əldə edilmiş pul vəsaitinin və ya digər əmlakın leqallaşdırılmasına və terrorçuluğun maliyyələşdirilməsinə qarşı mübarizə sahəsində poçt xidməti göstərən müəssisələrin fəaliyyətinə nəzarət etməyəcək.
www.oxu.az
"

"“WhatsApp” populyarlıqda “Facebook” və “Instagram”ı geridə qoyur Şirkət minlərlə istifadəçi arasında tədqiqat aparıb.İstifadəçilər “Facebook”, “Instagram”, “Twitter” və “Snapchat” kimi sosial şəbəkələrə daha az diqqət ayırmağa başlayıblar.  
Oxu.Az xəbər verir ki, bu barədə “SimilarWeb” şirkətinin tədqiqatlarına istinadən “Daily Mail” məlumat yayıb. 
Şirkət Böyük Britaniya, Fransa, Almaniya, İspaniya, Avstraliya, Hindistan, Braziliya, ABŞ və Cənubi Afrikada minlərlə istifadəçi arasında tədqiqat aparıb.
Nəticədə müəyyən edilib ki, keçən il ilə müqayisədə “Instagram” istifadəçiləri paylaşım və şərhlərə 23,7%, “Twitter” istifadəçiləri 23,4%, “Snapchat” istifadəçiləri 15,7%, “Facebook” istifadəçiləri isə 8% az zaman ayırırlar. 
Qeyd  edilir ki, istifadəçilərin yuxarıda adı çəkilən sosial şəbəkələrə marağının azalmasının səbəbi, onların internet-həyatında əsas mövqeləri mesencerlərin tutmasıdır, bu mesencerlərin arasında ən populyarı isə “WhatsApp”dır. 
www.oxu.az
"

"“WhatsApp” “Android” üçün videozəngləri sınaqdan keçirirŞirkət səsli zənglərin istifadəyə verilməsinə hazırlaşır.

“WhatsApp” messencerinin tərtibatçıları videozəngləri sınaqdan keçirir. Yeni funksiya messencerin beta versiyasında “Android” cihazlar üçün istifadəyə verilib. 
Oxu.Az “The Verge” nəşrinə istinadən məlumat verir ki, videozənglərdən yalnız əlavənin yeni versiyasının sınaqlarında iştirak edən istifadəçilər yararlana bilirlər.
Nəşr bunun “WhatsApp” tərtibatçıları videozənglərin edilməsi funksiyasını istifadəyə verə və ya söndürə bilmələri ilə əlaqələndirir. Analoji yolla şirkət səsli zənglərin istifadəyə verilməsinə hazırlaşır.
Yenilənmədən sonra bu messencer “Skype”, “FaceTime”, “Hangouts” və “Facebook Messenger” üçün olduqca böyük təhlükə yaradacağı gözlənilir.
www.oxu.az
"

"Azərbaycanda yeni poçt markaları - FOTOMarkaların üzərində müxtəlif memarlıq abidələrinin təsvirləri əks olunub.Bu gün Azərbaycan Memarlar İttifaqında təşkilatın 80 illik yubileyi ilə bağlı Rabitə və Yüksək Texnologiyalar Nazirliyi “Azərmarka” MMC tərəfindən nəşr edilmiş poçt markaları, suvenir vərəq və xüsusi markalanmış kitabın təqdimatı keçirilib.
Oxu.Az ictnews.az-a istinadən xəbər verir ki, tədbirdə nəfis dizaynda hazırlanan 12 növ poçt markası, 1 suvenir vərəq və 1 xüsusi markalanmış kitab iştirakçılara nümayiş olunub.
Markaların üzərində ayrı-ayrılıqda Əcəmi ibn Əbubəkr və Naxçıvandakı Möminə Xatun türbəsi, Mahmud ibn Saad və Bakıdakı “Bibi Heybət” məscidi, Kərbəlayı Səfixan Qarabaği və Şuşadakı “Gövhər ağa” məscidi, Zivər Bəy Əhmədbəyov və Bakıdakı “Təzə Pir” məscidi, İosef Qoslavski və Bakıdakı Şəhər Şurasının binası təsvir olunub.
Bundan başqa, İosif Ploşko və Bakıdakı Murtuza Muxtarovun sarayı, Məmməd-Həsən Hacınski və Bakıdakı Dənizkənarı Bulvar, Nikolay fon der Nonne və Bakıdakı Deburun Evi, Sadıq Dadaşov və Bakıdakı Nizami adına kinoteatr, Mikayıl Useynov və Bakıdakı Alimlərin Yaşayış Evi, Ənvər Qasımzadə və Bakıdakı İnşaatçılar prospektində yerləşən yaşayış kompleksi, Həsən Məcidov və Bakıdakı Muzey Mərkəzi kimi memarlıq nümunələrinin təsvirləri də markaların üzərində yer alıb.











www.oxu.az
"

"Diqqətli olun: “Facebook”da virus yayılır - VİDEOProfili virusa yoluxan istifadəçilər bəzi qaydalara əməl etməlidirlər.Son günlər “Facebook”da yayılmış “Profilimə ən son baxanlar” virusu istifadəçiləri bezdirib.
Başlığa aldanıb keçidə daxil olmağa çalışanlar virusu dostluğundakılara yayırlar. Beləcə virus şəbəkə halında minlərlə insana çatır.
İnformasiya Komunikasiya Texnologiyaları üzrə mütəxəssis Osman Gündüz sosial şəbəkələrdə belə virusların qəsdən yayıldığını və bəzi şəxlsərin bu işdə marağının olduğunu bildirir.
Mütəxəssislər  “Facebook”un belə xidmətinin olmadığını və virusa yoluxmamaq üçün şübhəli məlumatları açmamağı məsləhət görürlər. Profili virusa yoluxan istifadəçilər isə bəzi qaydalara əməl etməlidirlər.
Mütəxəssislər Rabitə və Yüksək Texnologiyalar Nazirliyi yanında Elektron Təhlükəsizlik Mərkəzinin bənzər hallarla bağlı vətəndaşları xəbərdar edilməli olduğunu xatırladırlar.
Oxu.Az “Xəzər Xəbər”ə istinadən mövzu ilə bağlı videomaterialı təqdim edir:

www.oxu.az
"

"Mobil telefon satanlara xəbərdarlıq - VİDEOSatıcıların bir çoxunun IMEI qeydiyyatından xəbəri yoxdur.Rabitə və Yüksək Texnologiyalar Nazirliyi İstehlakçıların hüquqlarının qorunması məqsədi ilə telefon satanlara xəbərdarlıq edib. Satış məntəqələrində yoxlamalara başlanılacaq. Telefonların sertifikatının, eyni zamanda IMEI nömrələrinin qeydiyyatda olub-olmaması yoxlanılacaq. Sertifikatsız, həmçinin IMEI nömrələrini qeydiyyata almadan mobil cihazların satışını təşkil edən fiziki və hüquqi şəxslər cərimələnəcəklər.
Satıcıların bir çoxunun isə telefon sertifikatından və IMEI qeydiyyatından xəbəri yoxdur.
Satıcılar, alıcıların telefonun oğurluq və qanunsuz olub olmadığını, lisenziyalı satışını sübuta yetirən sertifikatdan çox onun texniki göstəriciləri, zəmanəti və proqramları haqqında maraqlandıqlarını deyirlər. Məhz bu səbəbdən də onlar bu sahəyə maraq göstərmirlər.
Oxu.Az “Xəzər Xəbər”ə istinadən mövzu ilə bağlı videomaterialı təqdim edir:

www.oxu.az
"

"Mobil cihazların satışı ilə məşğul olanlara – XƏBƏRDARLIQRabitə və Yüksək Texnologiyalar Nazirliyi məlumat yaydı.Rabitə və Yüksək Texnologiyalar Nazirliyi mobil cihazların satışı ilə məşğul olan fiziki və hüquqi şəxslərin nəzərinə çatdırır ki, satış məntəqələrində yalnız sertifikatlaşdırılmış və IMEI nömrələri qeydiyyata alınmış mobil cihazların satışı təşkil olunmalıdır.
Bu barədə Rabitə və Yüksək Texnologiyalar nazirliyindən (RYTN) Oxu.Az-a bildirilib. 
Məlumata görə, satış məntəqələrində olan bütün mobil cihazların IMEI nömrələrinin qeydiyyatı həmin cihazları satan fiziki və hüquqi şəxslər tərəfindən həyata keçirilməlidir.
“İstehlakçıların hüquqlarının qorunması məqsədilə aidiyyəti qurumlarla birgə satış məntəqələrində olan mobil cihazların sertifikatla təmin olunub-olunmaması, eyni zamanda onların IMEI nömrələrinin qeydiyyatda olması yoxlanılacaq, sertifikatsız, həmçinin IMEI nömrələrini qeydiyyata almadan mobil cihazların satışını təşkil edən fiziki və hüquqi şəxslərə qarşı Azərbaycan Respublikasının mövcud qanunvericiliyin tələblərinə uyğun tədbirlər görüləcəkdir”, - deyə nazirlik xəbərdarlıq edib. 
Alıcılara mobil cihaz alan zaman IMEI nömrəsinin qeydiyyatda olmasını www.imei.az, www.e-gov.az saytlarına daxil olmaqla, IMEI nömrəsini yazaraq “1677” qısa nömrəsinə SMS göndərməklə və ya “1677” məlumat mərkəzinə zəng etməklə yoxlamaları tövsiyə olunur.
Ülviyyə R. Əli
www.oxu.az
"

"“Azərpoçt”dan daha bir yenilikYeni tətbiq ödənişsizdir.Poçt ünvanları, poçt indeksləri, poçtla mobil rabitə, poçtların iş rejimi, poçt məntəqəsinə gedən marşrut barədə məlumatı “Poçt ünvanları” mobil tətbiqi vasitəsilə əldə etmək mümkün olacaq. 
“Azərpoçt” MMC-dən Oxu.Az-a verilən məlumata görə, Rabitə və Yüksək Texnologiyalar Nazirliyi tərəfindən poçt şöbələrinin ünvanlarının axtarışını asanlaşdıran mobil tətbiq istifadəyə verilib. 
Nazirliyin Məlumat Hesablama Mərkəzi tərəfindən hazırlanan “Poçt Ünvanları” adlı mobil tətbiq artıq iOS və Android  əməliyyat sistemində işləyən qurğular üçün  aktivləşdirilib. 
Tətbiq “Azərpoçt” MMC-nin 1600-dən çox poçt şöbəsinin ünvanları barədə məlumatların xəritə üzərində bir neçə saniyədə axtarışını mümkün edir
“Poçt ünvanları” mobil tətbiqinin funksionallıqları:
“Poçt ünvanları” mobil tətbiqinin funksional imkanları genişdir. Aşağıda qeyd olunan funksionallıqlar poçt məntəqəsi üzrə axtarış zamanı istifadəçinin işini sadələşdirəcək:
-  “mətni kopyala”funksionallığı əldə olunan məlumatların saxlanılmasına kömək edəcək;
-  “zəng et” vasitəsilə seçilmiş poçt məntəqəsinə zəng etmək olar;
-  “marşrutu göstər”-i seçdikdə lokasiya üzrə poçt məntəqəsinə olan nəqliyyat marşrutu göstərilir;
-  “Google Maps”-də göstər funksiyasını seçdikdə lokasiya üzrə poçt məntəqəsinə olan məsafə, həmin məsafəni qət etmək üçün vasitələr (şəxsi nəqliyyat, ictimai nəqliyyat və  piyada marşrutu) və bu vasitələrə uyğun olaraq sərf ediləcək vaxt göstərilir.
Tətbiqdə istifadə olunan xəritə Google Maps üzərindən çalışır. Bunun üçün də, tətbiqin istifadəsi zamanı cihazın GPS naviqasiya sistemi açıq olmalıdır. 
“Poçt Ünvanları” mobil tətbiqini necə əldə etməli?!
Tətbiqi “App Store” (https://itunes.apple.com/app/id1072030634?mt=8 ) və “Play Store”-da (https://play.google.com/store/apps/details?id=az.rabita.potnvanlar ) “Poçt Ünvanları” yazıb axtarış etməklə mobil qurğunuza yükləyə bilərsiniz.
Nəzərinizə çatdıraq ki, “Poçt Ünvanları” mobil tətbiqindən istifadə ödənişsizdir.
Tətbiqin istifadəçi təlimatı:  https://www.e-gov.az/home/getfile/1269 
Ülviyyə R. Əli
www.oxu.az
"

"Bayram günlərində rabitə və internetlə bağlı problem olmayacaqMüvafiq tapşırıqlar verilib. Rabitə və Yüksək Texnologiyalar Nazirliyi Novruz bayramı münasibətilə əhalinin telekommunikasiya, o cümlədən internet, mobil rabitə xidmətləri və radio-televiziya yayımı ilə yüksək səviyyədə təmin edilməsinə dair rabitə birlik və müəssisələrinə, həmçinin telekommunikasiya operatorlarına müvafiq tapşırıqlar verib.
Bu barədə nazirlikdən Oxu.Az-a bildirilib. 
Belə ki, bayram günlərində məsul növbətçilər təşkil edilməklə telekommunikasiya xidmətlərinin, radio-televiziya yayımının fasiləsiz və keyfiyyətli işinin təmin edilməsi, kabel və xətt zədələnmələrinin tam aradan qaldırılması, internetə çıxış sürətinin tələbata uyğun təmin olunması, poçt şöbələrinin iş rejiminin tənzimləyici qrafik üzrə qurulması üzrə müvafiq tədbirlər görüləcək.
Eyni zamanda, bayram ərəfəsində və bayram günlərində telefonların fasiləsiz işinin təmin edilməsi məqsədilə rabitə xidmətləri borclarına və digər səbəblərə görə telefonların şəbəkədən açılmaması,  eləcə də daxil olan müraciətlərə həssaslıqla yanaşılaraq operativ tədbir görülməsi nəzərdə tutulur.

 

Bundan başqa, nazirlikdən qeyd edilib ki, abunəçilərin rahatlığı və bayram ovqatının yüksəldilməsi üçün nazirlik tərəfindən bir sıra əlavə tədbirlər də həyata keçiriləcək.
Ülviyyə R. Əli
www.oxu.az
"

