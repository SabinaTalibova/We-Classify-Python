"Prezident: “Cənub Qaz Dəhlizi” iqtisadiyyatımızı şaxələndirməyə kömək edəcəkCənub Qaz Dəhlizi” layihəsi Azərbaycanın indiyədək çox uğurlu olan və Azərbaycana öz iqtisadiyyatını şaxələndirməyə kömək edən enerji strategiyasının əsas elementlərindən biridir.
Oxu.Az xəbər verir ki, bunu Azәrbaycan prezidenti İlham Əliyev bu gün Bakıda keçirilən ""Cənub Qaz Dəhlizi” Məşvərət Şurası çərçivəsində nazirlərin dördüncü iclasında çıxışı zamanı deyib.
Dövlət başçısı hökumətin enerji ehtiyatlarından istifadə edərək qeyri-neft sektoru, insan kapitalı və infrastruktura investisiya yatırdığını, bununla da iqtisadiyyatın uzunmüddətli davamlı inkişafını təmin etdiyini qeyd edib: “Sözsüz ki, bizim əvvəlki illərdə Azərbaycanda həyata keçirdiyimiz layihələr Cənub Qaz Dəhlizinin reallaşdırılması üçün güclü bünövrə yaradıb. Bizim enerji strategiyamız müstəqilliyimizin bərpasından bir qədər sonra başlanıb və artıq 3 il sonra - 1994-cü ildə Azərbaycan BP-nin rəhbərliyi ilə dünyanın aparıcı neft şirkətləri konsorsiumu ilə müqavilə imzaladı və layihənin və investisiyaların həcmini nəzərə alaraq bu müqavilə dərhal “Əsrin müqaviləsi” adını aldı.
Ötən ilin fevralında Bakıda sonuncu görüşümüzdən sonra keçən dövr ərzində biz eyni yataqla bağlı “Əsrin müqaviləsi”nin uzadılmasına dair yeni müqavilə imzaladıq. Hazırda layihənin müddəti 2050-ci ilədək uzadılıb. Qarşıdakı onilliklər ərzində biz dünyanın ən böyük neft yataqlarından biri olan “Azəri-Çiraq-Günəşli”də sabit və davamlı inkişafdan faydalanacağıq”.
Prezident İlham Əliyev qeyd edib ki, 1994-cü il faktiki olaraq tariximizdə, Azərbaycanda və dünyada neftin inkişafı tarixində dönüş nöqtəsi olub: “Bu, həmçinin Azərbaycanı dünya ictimaiyyətinə təqdim etdi, iqtisadiyyatımıza, xüsusilə də ilkin mərhələdə neft və qaz sektoruna nəhəng investisiyaların qoyulması üçün qapı açdı və Azərbaycanın etibarlı tərəfdaş olduğunu və investorlar üçün maksimum dərəcədə əlverişli investisiya mühiti yaratmaq iqtidarında olduğunu nümayiş etdirdi. Mən sadəcə olaraq xatırlatmaq istərdim ki, bizim bütün əsas neft və qaz müqavilələrimiz parlamentimiz tərəfindən ratifikasiya olunur və qanun kimi imzalanır.
Bu da investorların investisiyalarına maksimum təminat verir. İki il keçəndən sonra - 1996-cı ildə “Şahdəniz” qaz kondensatı layihəsi üzrə müqavilə imzalandı və hazırda “Şahdəniz” hələ ki, Cənub Qaz Dəhlizi üçün yeganə resurs mənbəyidir. Bu da bizim tariximizdə mühüm hadisə oldu, çünki bu, bizə yenidən milyardlarla investisiya cəlb etməyə kömək etdi və Azərbaycan neft istehsal və ixrac edən ölkədən qaz istehsal və ixrac edən ölkəyə də çevrildi. Bu gün bu iki əsas enerji layihəsi regional əməkdaşlıqla bağlı məsələlərdə mühüm rol oynayır. Bu, regionları və qitələri birləşdirən əsas kəmər infrastrukturunun tikintisini stimullaşdırdı.
Bu gün bu iki meqalayihə regionda və Avropada enerji təchizatını şaxələndirməyə kömək edir. Sonra dənizə çıxışı olmayan ölkə kimi beynəlxalq bazarlara çıxışımız olmadığından, biz kəmərlər tikməli olduq və bunun üçün bizim artıq regional əməkdaşlığa ehtiyacımız yarandı. Düşünürəm ki, bu da planlarımızı yaxşı nümayiş etdirdi.
Beləliklə, Bakı ilə Gürcüstanın Supsa dəniz limanını birləşdirən ilk kəmər 1990-cı illərin sonunda açılaraq xam neft nəql edən kəmərlə Xəzər dənizi ilə Qara dəniz arasında ilk bağlantı yaratdı. Lakin bu, yetərli deyildi, çünki bizim neft ehtiyatlarımızın tam şəkildə işlənməsi üçün bu kəmərin tutumu kifayət etmirdi. Bu səbəbdən də əsas neft kəmərinin tikintisi planlaşdırıldı və 2006-cı ildə Xəzər dənizi ilə Aralıq dənizini birləşdirən Bakı-Tbilisi-Ceyhan neft kəmərinin uğurla açılışı oldu. Hazırda Bakı-Tbilisi-Ceyhan neft kəməri təkcə Azərbaycandan deyil, Xəzər dənizinin o biri tərəfində olan - Xəzərin şərq sahillərindəki yataqlardan neft nəql etməklə artıq Azərbaycanı tranzit ölkəyə, tranzitdə etibarlı tərəfdaşa çevirir”.
Dövlət başçısı 2007-ci ilin də ölkə tarixində mühüm il olduğunu qeyd edib: “Çünki Azərbaycan ilk dəfə qaz ixracatçısı oldu. Bakı-Tbilisi-Ərzurum qaz kəmərinin açılışından sonra bizim qazımız Gürcüstan və Türkiyə bazarlarına ixrac olunmağa başladı və bu, eyni zamanda, “Şahdəniz” yatağının işlənilməsinin ikinci mərhələsi və “Cənub Qaz Dəhlizi” layihəsi üçün bünövrə yaratdı.
Biz “Şahdəniz” yatağının işlənilməsinin yeni mərhələsi üçün yeni imkanların yaradılması yollarını müzakirə edirik. Əlbəttə ki, bizim qazımızı Türkiyə və Avropaya ixrac etmək üçün diametri daha böyük olan kəmərə ehtiyacımız var idi və 2012-ci ildə İstanbulda Azərbaycan və Türkiyə Trans-Anadolu – TANAP kəmərinin tikintisi üzrə tarixi sənəd imzaladı. Düşünürəm ki, bu tarix regional inkişaf, əməkdaşlıq bizim ölkələrimiz üçün iqtisadi faydalara güclü təsir göstərəcək. Çünki bu da müasir tarixdə dönüş nöqtəsi oldu. TANAP Cənub Qaz Dəhlizinin fundamental elementlərindən biridir və 2012-ci il faktiki olaraq, “Şahdəniz-2”yə əsas investisiyalara qapı açdı. Çünki bundan sonra - 2013-cü ildə “Şahdəniz-2”yə investisiya yatırmaqla bağlı qərar qəbul olundu. TANAP olmadan bu mümkün olmazdı.
2013-cü il Trans-Adriatik kəmərinin TANAP layihəsinin davamı kimi seçildiyi il oldu. Beləliklə, bu, görülən işlərin qısa tarixçəsidir. Əlbəttə, bu tarixçə onu göstərir ki, biz 20 ildən çoxdur Cənub Qaz Dəhlizinin həyata keçirilməsi istiqamətində irəliləyirik. Bu 20 il uğur, nailiyyətlər, inkişaf, transformasiya və regional əməkdaşlıq illəri olub”.
A.M.
www.oxu.az
"
"Prezident Naxçıvanda xalça istehsalı emalatxanasının tikintisinə vəsait ayırıbPrezident İlham Əliyev Naxçıvan şəhərində xalça istehsalı emalatxanasının tikintisi, təchizatı və infrastrukturunun yaradılması ilə bağlı tədbirlər haqqında sərəncam imzalayıb.
Oxu.Az-ın məlumatına görə, Sərəncamda qeyd edilir ki, Naxçıvan şəhərində xalça istehsalı emalatxanasının tikintisi, avadanlıq və dəzgahlarla təchizatı və infrastrukturunun yaradılması məqsədilə Azərbaycan Respublikası Prezidentinin 2018-ci il 22 yanvar tarixli 3593 nömrəli Sərəncamı ilə təsdiq edilmiş “Azərbaycan Respublikasının 2018-ci il dövlət büdcəsində dövlət əsaslı vəsait qoyuluşu (investisiya xərcləri) üçün nəzərdə tutulan vəsaitin bölgüsü”nün 1.49.5-ci yarımbəndində göstərilmiş məbləğin 2,0 (iki) milyon manatı “Azərxalça” Açıq Səhmdar Cəmiyyətinə ayrılsın.
Nazirlər Kabinetinə tapşırılır ki, sərəncamdan irəli gələn məsələləri həll etsin.
Maliyyə Nazirliyi sərəncamda göstərilən məbləğdə maliyyələşməni təmin edəcək.
A.M.
www.oxu.az
"
"Naxçıvan Ali Məhkəməsinə yeni sədr təyin olunubAzərbaycan Respublikasının Prezidenti İlham Əliyev Qasım Əliyevin Naxçıvan Muxtar Respublikası Ali Məhkəməsinin sədri təyin edilməsi haqqında sərəncam imzalayıb.
Oxu.Az xəbər verir ki, sərəncamla Qasım Vəli oğlu Əliyev Naxçıvan Muxtar Respublikası Ali Məhkəməsinin sədri təyin edilib.
Bu sərəncam imzalandığı gündən qüvvəyə minir.
www.oxu.az
"
"Ramiz Rzayev Ali Məhkəmənin sədri təyin edilibRamiz Rzayev Azərbaycan Respublikası Ali Məhkəməsinin sədri təyin edilib.
Oxu.Az-ın məlumatına görə, prezident İlham Əliyev R. Rzayevin Ali Məhkəmənin sədri təyin edilməsi haqqında sərəncam imzalayıb.
www.oxu.az
"
"İlham Əliyev Trampa başsağlığı verdiAzərbaycan prezidenti İlham Əliyev Amerika Birləşmiş Ştatlarının prezidenti Donald Trampa başsağlığı məktubu göndərib.
Oxu.Az xəbər verir ki, dövlətimizin başçısı Florida ştatının Parklend şəhərində məktəbdə törədilmiş silahlı hücum nəticəsində insan tələfatı və yaralananlar barədə xəbərdən olduqca kədərləndiyini bildirib.
Azərbaycan prezidenti bu dəhşətli hadisə ilə əlaqədar ABŞ prezidentinə, həlak olanların ailələrinə və yaxınlarına, bütün Amerika xalqına öz adından və Azərbaycan xalqı adından dərin hüzünlə başsağlığı verib, yaralananlara şəfa diləyib.
www.oxu.az
"
"Prezidentliyə namizədliyini irəli sürənlərin sayı açıqlandıOn üç nəfər Prezidentliyə namizədliyini irəli sürərək müvafiq sənədləri Mərkəzi Seçki Komissiyasına təqdim edib.
Oxu.Az-ın məlumatına görə, bunu dairə seçki komissiyalarının sədrləri üçün keçirilən müşavirədə Mərkəzi Seçki Komissiyasının (MSK) sədri Məzahir Pənahov deyib.
M. Pənahov bildirib ki, beş nəfərin namizədliyi MSK tərəfindən təsdiqlənib.
Onlar hakim Yeni Azərbaycan Partiyasının sədri və Prezidentliyə namizədi İlham Əliyev, Milli Məclisin deputatı Zahid Oruc, Azərbaycan Liberal Demokratik Partiyasının sədri Fuad Əliyev, öz təşəbbüsləri ilə namizədliklərini irəli sürən Tural Abbaslı və Anar Umudovdur.
www.oxu.az
"
"İlham Əliyev bir sıra görüşlər keçirib – YENİLƏNİBFevralın 15-də Azərbaycan Respublikasının Prezidenti İlham Əliyevin İtaliyanın iqtisadi inkişaf nazirinin müavini İvan Skalfarotto ilə görüşü olub.
Oxu.Az xəbər verir ki, İvan Skalfarotto İtaliyanın Baş naziri Paolo Centiloninin salamlarını dövlətimizin başçısına çatdırıb. 
O, ölkəsinin Cənub Qaz Dəhlizində iştirakından və bu tədbirdə təmsil olunmasından məmnunluğunu bildirdi. İvan Skalfarotto ölkələrimiz arasında əməkdaşlığın digər sahələrdə də uğurla inkişaf etdiyini deyib, Azərbaycanın İtaliyaya sərmayə yatırmasını dəstəklədiklərini vurğulayıb. O, Azərbaycan-İtaliya əməkdaşlığının digər sahələrdə də inkişafı üçün səylərin gücləndirilməsinin önəmini ifadə edib.
Ölkələrimiz arasında ikitərəfli əməkdaşlığın energetika, ticarət və digər sahələri əhatə etdiyini deyən Prezident İlham Əliyev İtaliya şirkətlərinin Azərbaycanda uğurla fəaliyyət göstərdiklərini bildirib. Dövlətimizin başçısı vurğulayıb ki, Cənub Qaz Dəhlizi ölkələrimizi birləşdirən önəmli layihədir və gələcək illərdə əməkdaşlığımızın inkişafında vacib rol oynayacaq. Prezident İlham Əliyev qeyd edib ki, İtaliya qaz sahəsində Azərbaycanın ən böyük ixrac bazarlarından biri olacaq.
Dövlətimizin başçısı Baş nazir Paolo Centiloninin salamlarına görə minnətdarlığını bildirib, onun da salamlarını İtaliyanın Baş nazirinə çatdırmağı xahiş edib.

13:02
Fevralın 15-də Azərbaycan Respublikasının Prezidenti İlham Əliyev Gürcüstanın Baş nazirinin birinci müavini, iqtisadiyyat və davamlı inkişaf naziri Dmitri Kumsişvili ilə görüşüb.
Oxu.Az xəbər verir ki, dövlətimizin başçısı Azərbaycan ilə Gürcüstanın uzun illər fəal əməkdaşlıq etdiklərini bildirib.
Prezident İlham Əliyev qeyd edib ki, bu əməkdaşlıq təkcə Azərbaycan və Gürcüstan üçün deyil, ümumilikdə bir çox ölkələr üçün geniş imkanlar açır. “Cənub Qaz Dəhlizi” layihəsi uğurla həyata keçirilir və bu, ölkələrimizin imkanlarının və tərəfdaşlığının göstəricisidir.
Dövlətimizin başçısı vurğulayıb ki, Azərbaycan və Gürcüstan nəqliyyat sahəsində də qlobal layihələr həyata keçirirlər. Neft-qaz sahəsindəki əməkdaşlıq ölkələrimizi bir-birinə daha da yaxınlaşdırır və dayanıqlı inkişaf üçün əsas yaradır.
“Cənub Qaz Dəhlizi” layihəsinin artıq yeddi ölkəni əhatə etdiyini deyən Prezident İlham Əliyev qeyd edib ki, istehsalçı və tranzit ölkələr arasında maraqların uzlaşdırılması çox vacibdir. Biz buna nail olmuşuq və bu, gələcək uğurlarımızın zəmanətidir.
Gürcüstanın Baş nazirinin birinci müavini, iqtisadiyyat və davamlı inkişaf naziri Dmitri Kumsişvili Baş nazir Giorgi Kvirikaşvilinin salamlarını Prezident İlham Əliyevə çatdırıb. Gürcüstanın bu layihədə iştirakının önəmini vurğulayan qonaq Cənub Qaz Dəhlizinin icrası nəticəsində ölkəsində minlərlə yeni iş yerinin açıldığını deyib.
Dmitri Kumsişvili vurğulayıb ki, Azərbaycan və Gürcüstan birlikdə uğurlu qlobal layihələr həyata keçirirlər. Bu layihələr həm Azərbaycan, həm Gürcüstan, həm də Türkiyə və Avropa üçün böyük əhəmiyyətə malikdir.
Dövlətimizin başçısı Baş nazir Giorgi Kvirikaşvilinin salamlarına görə minnətdarlığını bildirib, onun da salamlarını Gürcüstanın Baş nazirinə çatdırmağı xahiş edib.

11:28
Azərbaycan prezidenti İlham Əliyev Avropa Komissiyasının enerji birliyi üzrə vitse-prezidenti, Cənub Qaz Dəhlizi Məşvərət Şurasının həmsədri Maroş Şefçoviç ilə görüşüb.
Oxu.Az-ın məlumatına görə, görüşdə prezident İlham Əliyev Cənub Qaz Dəhlizi Məşvərət Şurası çərçivəsində nazirlərin dördüncü iclasında iştirakına və tədbirdə dediyi xoş sözlərə görə Maroş Şefçoviçə minnətdarlığını bildirib.
Dövlət başçısı vurğulayıb ki, bu toplantı “Cənub Qaz Dəhlizi” layihəsinin inkişafında yeni mərhələdir.
Azərbaycan prezidenti Cənub Qaz Dəhlizinin icrasına verdiyi dəstəyə görə Maroş Şefçoviçə və eləcə də, Avropa İnvestisiya Bankına layihənin maliyyələşməsində dəstəyi ilə əlaqədar minnətdarlığını ifadə edib.
Avropa Komissiyasının enerji birliyi üzrə vitse-prezidenti, Məşvərət Şurasının həmsədri Maroş Şefçoviç bu iclasda və Cənub Qaz Dəhlizi Məşvərət Şurası çərçivəsində keçirilən əvvəlki iclaslarda iştirakından məmnunluğunu bildirib. Maroş Şefçoviç layihənin icrasında böyük inkişafın olduğunu deyib.

www.oxu.az
"
"General: Razılaşdırılmamış aksiyaların qarşısı qətiyyətlə alınacaqBu gün Azərbaycan ən sabit, təhlükəsiz ölkələrdən biridir.
Oxu.Az-ın APA-ya istinadən məlumatına görə, bunu Mərkəzi Seçki Komissiyasının (MSK) dairə seçki komissiyalarının sədrləri üçün təşkil etdiyi seminar-müşavirədə “Azərbaycan Respublikası prezidentinin seçkilərində Daxili İşlər Nazirliyi orqanlarının rolu və fəaliyyət istiqamətləri” mövzusunda çıxış edən daxili işlər nazirinin müavini, general-leytenant Oruc Zalov deyib. 
O. Zalov bildirib ki, seçki günü seçicilərin iradəsini azad ifadə etmələri üçün DİN Tədbirlər Planı hazırlayaraq yerlərə göndərib: 
“Həmin Tədbirlər Planına əsasən asayişin təmini üçün hazırlıqlara başlanıb. Seçki ilə bağlı səsvermə hüququna malik vətəndaşlar müəyyənləşdiriləcək, şəxsiyyət vəsiqələri ilə təmin olunacaqlar. Bu gün insanların böyük əksəriyyəti böyük şəhərlərə miqrasiya edir, burada yaşayırlar. Maarifləndirmə işi elə aparılmalıdır ki, yaşadığı yer, yaxud qeydiyyatda olduğu yer üzrə qeydiyyata alınsın. Bu işlər qısa müddətdə başa çatacaq. Yığıncaq və toplantılar keçirilən yerlərdə ictimai təhlükəsizlik təmin olunacaq. Səsvermə və səsvermədən sonra razılaşdırılmamış aksiyaların qarşısı qətiyyətlə alınacaq. Seçki bülletenləri məntəqələrə gətirilən zaman polis tərəfindən məntəqələr ciddi nəzarətə götürüləcək. Bülletenlərin DSK-lara və MSK-ya gətirilməsi zamanı da mühafizə təmin olunacaq”.
www.oxu.az
"
"Zeynal Nağdəliyev: Bizi məsuliyyətli, gərgin proses gözləyirSeçici siyahılarının dürüstlüyü daim diqqət mərkəzindədir.
Oxu.Az Report-a istinadən xəbər verir ki, bunu dairə seçki komissiyalarının (DSK) sədrləri üçün keçirilən müşavirədə Azərbaycan prezidentinin Ərazi-təşkilat məsələləri üzrə köməkçisi, Prezident Administrasiyasının şöbə müdiri Zeynal Nağdəliyev deyib.
Z.Nağdəliyev qeyd edib ki, səsvermə günü üçün 1000 məntəqədə veb-kameraların quraşdırılması mühüm məsələdir: 
“Seçki bitdikdən sonra nöqsanlar olubsa, növbəti seçkidə bu cür nöqsanlara yol verilməməyə çalışılır. Seçkilərin yüksək səviyyədə keçirilməsində hər bir kəsin zəhməti var.
Vəzifəmiz ondan ibarətdir ki, seçkilər şəffaf keçirilsin, qanun pozuntusuna yol verilməsin. Hamımızı məsuliyyətli, gərgin proses gözləyir”.
Qeyd edək ki, Azərbaycanda Prezident seçkiləri bu il aprelin 11-də keçiriləcək.
E.Ə.
www.oxu.az
"
"Məzahir Pənahov: Seçkilərin keçirilməsi üçün ictimai-siyasi sabitlik varAzərbaycanda seçkilərin keçirilməsi üçün ictimai-siyasi sabitlik var. Bu, sevindirici haldır.
Oxu.Az Report-a istinadən xəbər verir ki, bunu dairə seçki komissiyalarının sədrləri üçün keçirilən müşavirədə Mərkəzi Seçki Komissiyasının (MSK) sədri Məzahir Pənahov deyib.
MSK sədri bildirib ki, Azərbaycanda seçkilər şəffaf keçirilir.
M.Pənahov vurğulayıb ki, ölkə Prezident seçkilərinə yüksək səviyyədə hazırlaşıb:
“Azərbaycanda keçirilən seçkilər digər ölkələrə nümunədir. Ölkəmizin yüksək seçki təcrübəsi var”.
Qeyd edək ki, Azərbaycanda Prezident seçkiləri bu il aprelin 11-də keçiriləcək.
www.oxu.az
"
"Prezident: Tezliklə “Şahdəniz-2”dən qaz hasil olunacaqAzərbaycan Respublikasının prezidenti İlham Əliyev fevralın 15-də Türkiyənin energetika və təbii sərvətlər naziri Berat Albayrakla görüşüb.
Oxu.Az xəbər verir ki, görüşdə iki ölkə arasında dostluq və qardaşlıq münasibətlərinin müxtəlif sahələrdə uğurla inkişaf etdiyi bildirilib.
Azərbaycanın və Türkiyənin TANAP, TAP, Bakı-Tbilisi-Ceyhan, Bakı-Tbilisi-Ərzurum, Bakı-Tbilisi-Qars kimi irimiqyaslı layihələri birlikdə uğurla həyata keçirdikləri qeyd olunub.
Türkiyənin enerji və təbii sərvətlər naziri Berat Albayrak Prezident Rəcəb Tayyib Ərdoğanın salamlarını dövlət başçısına çatdırıb.
Prezident İlham Əliyev ötən ilin sentyabrında Bakıda “Əsrin müqaviləsi”nin müddətinin uzadılması mərasimində Berat Albayrak ilə görüşünü xatırladıb və TANAP layihəsinin icrasının artıq yekunlaşmaqda olduğunu vurğulayıb. Dövlət başçısı tezliklə “Şahdəniz-2” yatağından qazın hasil olunmasına və borulara ötürülməsinə başlanılacağını bildirib.
Nazir Berat Albayrak “Əsrin müqaviləsi”nin müddətinin uzadılmasının əhəmiyyətini xüsusi vurğulayaraq, Cənub Qaz Dəhlizi Məşvərət Şurası çərçivəsində nazirlərin dördüncü iclasının önəmini qeyd edib. O, ötən ay TANAP layihəsinin icrası çərçivəsində sınaq işlərinə başlanıldığını deyib.
Dövlət başçısı prezident Rəcəb Tayyib Ərdoğanın salamlarına görə minnətdarlığını bildirib, onun da salamlarını Türkiyə dövlətinin başçısına çatdırmağı xahiş edib.
www.oxu.az
"
"Albaniya prezidenti Azərbaycana gəlirAlbaniya prezidenti İlir Meta Diasporla İş üzrə Dövlət Komitəsinin dəstəyi, Nizami Gəncəvi Beynəlxalq Mərkəzinin təşkilatçılığı ilə martın 15-18-də keçiriləcək VI Qlobal Bakı Forumunda iştirak edəcək. 
Bu barədə Oxu.Az-a Diasporla İş üzrə Dövlət Komitəsinin mətbuat xidmətindən məlumat verilib.
Bildirilib ki, bu məqsədlə Albaniya prezidentinin Azərbaycana səfəri nəzərdə tutulub. İ.Metanın forumda Balkan regionunda mövcud geosiyasi vəziyyətə həsr olunan panel müzakirələrdə iştirakı gözlənilir.
Tədbir çərçivəsində Yaxın Şərq regionunda sülh və təhlükəsizlik məsələləri, müasir dövrdə ictimai və siyasi həyatda gənclərin artan rolu kimi mövzular barədə müzakirələr aparılacaq.
Forumun işində İ.Meta ilə yanaşı, 10-dan çox ölkənin prezidenti, baş naziri və xarici işlər nazirlərinin iştirakı gözlənilir. Eyni zamanda, Nizami Gəncəvi Beynəlxalq Mərkəzinin üzvü olan sabiq ölkə və hökumət başçıları, tanınmış ictimai və siyasi xadimlərin də daxil olduğu 500 nəfərə yaxın qonağın iştirakı nəzərdə tutulur.
Qeyd edək ki, Albaniyanın sabiq prezidentləri Pexhep Meidani, Sali Berişa, Bamir Topi Nizami Gəncəvi Beynəlxalq Mərkəzinin üzvüdür və onlar əvvəlki forumlarda, təşkilatın digər toplantılarında təmsil olunublar. 
Xatırladaq ki, ötən ilin aprelindən ölkəsinə rəhbərlik edən İ.Meta daha əvvəl Albaniyanın baş naziri, xarici işlər naziri və parlamentin sədri vəzifələrində çalışıb.
www.oxu.az
"
"Məmmədyarov Almaniyaya gedirXarici işlər naziri Elmar Məmmədyarov 16-17 fevral tarixlərində keçiriləcək Münhen Təhlükəsizlik Konfransında iştirak etmək üçün Almaniyaya işgüzar səfərə gedəcək.
XİN-nin mətbuat xidmətindən Oxu.Az-a verilən məlumata görə, səfər çərçivəsində nazirin Münhen Təhlükəsizlik Konfransında çıxışı və bir sıra ikitərəfli görüşləri nəzərdə tutulub.
www.oxu.az
"
"İlham Əliyev Cənub Qaz Dəhlizi Məşvərət Şurası iclasında – FOTOFevralın 15-də Bakıda, Heydər Əliyev Mərkəzində Cənub Qaz Dəhlizi Məşvərət Şurası çərçivəsində nazirlərin dördüncü iclası işə başlayıb.
Oxu.Az-ın məlumatına görə, Azərbaycan prezidenti İlham Əliyev iclasda iştirak edir.
Tədbirdə Cənub Qaz Dəhlizinin iştirakçısı olan ölkələrin energetika nazirləri və müxtəlif qurumların təmsilçiləri, o cümlədən Avropa Komissiyasının enerji birliyi üzrə vitse-prezidenti, Məşvərət Şurasının həmsədri Maroş Şefçoviç iştirak edirlər.
Əvvəlcə birgə foto çəkdirilib.
Dövlətimizin başçısı İlham Əliyev iclasda nitq söyləyir.





















































www.oxu.az
"
"Avronest PA-da Azərbaycanla bağlı məruzəyə maraq göstərilibAvronest Parlament Assambleyasının (PA) enerji komitəsinin iclasında Azərbaycanda enerjidən səmərəli istifadə, enerji effektivliyinin artırılması, alternativ enerji və səmt qazının havaya atılmasının azaldılması ilə bağlı həyata keçirdiyi islahatlar avropalı deputatların diqqət mərkəzində olub.
Oxu.Az xəbər verir ki, komitənin iclasında Azərbaycan parlamentinin deputatı Muxtar Babayev “Avropa İttifaqı və Avropa Şərq Tərəfdaşlığı ölkələrində enerji səmərəliliyinin artırılması və enerjinin davamlılığı” mövzusunda məruzə ilə çıxış edib.
Məruzəçi Azərbaycanda enerji resurslarından, karbohidrogen ehtiyatlarından səmərəli istifadə ilə bağlı xüsusi dövlət proqramı hazırlandığını diqqətə çatdırıb. Bildirib ki, Azərbaycan, eyni zamanda, səmt qazının havaya atılmasının azaldılması və alternativ enerji ilə bağlı xüsusi proqram hazırlayıb. Hazırda proqramın icrası və bu sahədə effektivliyin artırılması ilə bağlı mühüm işlər görülür.
Məruzə ətrafında çıxışlar zamanı avropalı deputatlar Azərbaycanın bu sahədəki fəaliyyətini yüksək qiymətləndiriblər. Ölkəmizin təcrübəsinin öyrənilməsinin vacibliyi vurğulanıb.
M. Babayev isə jurnalistlərə açıqlamasında  bildirib ki, məruzə Avronest PA-nın iyun ayında keçiriləcək iclasında təsdiq olunacaq. Bundan sonra maraqlı tərəflər Azərbaycanın təcrübəsindən bəhrələnə biləcəklər.
Kamil HƏMZƏOĞLU
www.oxu.az
"
"İlham Əliyev Cocuq Mərcanlıya 700 min manat ayırdıAzərbaycan prezidenti İlham Əliyev Cəbrayıl rayonunun Cocuq Mərcanlı kəndinin əkin sahələrinin suvarma suyu ilə təmin edilməsi üçün əlavə tədbirlər haqqında sərəncam imzalayıb.
Oxu.Az-ın məlumatına görə, Cəbrayıl rayonunun Cocuq Mərcanlı kəndinin, eləcə də Füzuli rayonunun Mirzənağılı və Qazaxlar kəndlərinin ümumilikdə 680 hektar əkin sahəsinin suvarma suyu ilə təmin edilməsi üçün həyata keçirilən tikinti işlərini başa çatdırmaq məqsədi ilə “Azərbaycan Respublikasının 2018-ci il dövlət büdcəsində dövlət əsaslı vəsait qoyuluşu (investisiya xərcləri) üçün nəzərdə tutulan vəsaitin bölgüsü”nün 1.47.13-cü yarımbəndində göstərilmiş məbləğin 700 000 manatı Azərbaycan Meliorasiya və Su Təsərrüfatı Açıq Səhmdar Cəmiyyətinə ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
www.oxu.az
"
"Mehriban Əliyeva Britaniya baş nazirinin ticarət elçisi ilə görüşüb – FOTOAzərbaycan I vitse-prezidenti Mehriban Əliyeva Böyük Britaniya baş nazirinin ticarət elçisi Baronessa Emma Nikolsonla görüşüb.
Oxu.Az-ın məlumatına görə, E. Nikolson M. Əliyevaya xatirə hədiyyəsi təqdim edib.
Böyük Britaniya baş nazirinin ticarət elçisinin fevralın 15-də Bakıda Cənub Qaz Dəhlizi Məşvərət Şurası çərçivəsində nazirlərin 4-cü iclasında iştirak edəcəyini qeyd edən M. Əliyeva bu iclasın uğurlu keçəcəyinə əminliyini bildirib. Baronessa Emma Nikolsonla 2016-cı ilin noyabrında görüşünü xatırlayan I vitse-prezident onun geniş fəaliyyətini yüksək dəyərləndirib və böyük hörmətə layiq olduğunu vurğulayıb. “Ölkələrimiz arasında əməkdaşlıq genişləndirilir və gücləndirilir” deyən M. Əliyeva bu işdə Baronessa Emma Nikolsonun rolunu xüsusi qeyd edib.
M. Əliyeva Azərbaycanla Böyük Britaniya arasında uzun illər mövcud olan işgüzar əlaqələrin bir çox sahələri əhatə etdiyini diqqətə çatdıraraq, enerji sektorundakı əməkdaşlığı xüsusi vurğulayıb, Azərbaycanda Böyük Britaniyanın bir sıra şirkətlərinin, o cümlədən BP şirkətinin uğurlu fəaliyyətini qeyd edib. Ümumi dəyəri 42 milyard dollar olan “Cənub Qaz Dəhlizi” layihəsinin Azərbaycan üçün əhəmiyyətini vurğulayan M. Əliyeva bu layihənin uğurla həyata keçirildiyini və BP şirkətinin layihənin əsas tərəfdaşlarından biri olduğunu deyib. Diqqətə çatdırıb ki, layihənin reallaşdırılması ilə ilk qazın bu ilin iyulunda Türkiyəyə, 2020-ci ildə isə Avropaya çatdırılması nəzərdə tutulur.
İki ölkə arasında digər sahələrdə də geniş əməkdaşlıq imkanlarının mövcudluğunu qeyd edən I vitse-prezident nəqliyyat, yüksək texnologiyalar, səhiyyə, kənd təsərrüfatı sahələrində böyük potensialın olduğunu vurğulayıb. Baronessa Emma Nikolsonun xeyriyyəçilik fəaliyyətindən danışan M. Əliyeva AMAR Beynəlxalq Xeyriyyə Fondu ilə Heydər Əliyev Fondu arasında çox uğurlu əməkdaşlığı qeyd edib. Bildirib ki, İraqda münaqişədən əziyyət çəkən insanlar üçün 2017-ci ildə Baronessa Emma Nikolsonun təklifi ilə köçkün düşərgələrində şahmat turniri keçirilib. Azərbaycanın iki beynəlxalq şahmatçısı Azər Mirzəyev və Fərid Abbasov turnirdə iştirak edərək, oyunlar keçiriblər. Bu layihəyə göstərilən dəstəyə görə Baronessa Emma Nikolsona minnətdarlığını bildirən M. Əliyeva Azərbaycan tərəfinin gələcəkdə də belə layihələrdə iştirak etməyə hazır olduğunu deyib.
Baronessa Emma Nikolson ölkəmizdə olmaqdan məmnunluğunu bildirib. Qonaq Mehriban Əliyeva ilə ikinci dəfədir görüşdüyünü qeyd edərək, keçirilən müzakirələri yüksək dəyərləndirib. Vurğulayıb ki, müzakirələrin nəticəsi olaraq hər iki tərəf üçün böyük maraq doğuran sahələrdə uğurlu işlər görülüb. Qonaq bu fəaliyyətin davam etdirilməsini arzuladıqlarını bildirib.











www.oxu.az
"
"İlham Əliyevin prezidentliyə namizədliyi təsdiqlənibBu gün Mərkəzi Seçki Komissiyasının iclasında Azərbaycan prezidenti, Yeni Azərbaycan Partiyasının prezidentliyə namizədi İlham Əliyevin namizədliyinin irəli sürülməsinin təsdiq olunması müzakirəyə çıxarılıb.
Oxu.Az-ın məlumatına görə, iclasda İlham Əliyevin prezidentliyə namizədliyinin irəli sürülməsi təsdiq edilib.
Xatırladaq ki, Yeni Azərbaycan Partiyasının fevralın 8-də keçirilən qurultayında İlham Əliyevin prezidentliyə namizədliyi irəli sürülüb.
www.oxu.az
"
"XİN-nin bağışladığı musiqiçi Cocuq Mərcanlıda konsert vermək istəyirAzərbaycan Xarici İşlər Nazirliyi (XİN) daha bir rusiyalı musiqiçinin adını “arzuolunmaz şəxslər” siyahısından çıxarıb.
Nazirliyin mətbuat xidmətindən Oxu.Az-a verilən məlumata görə, Rusiya Federasiyası vətəndaşı, “Sülh naminə musiqi” layihəsinin üzvü, musiqiçi Dmitri Uvarov, Xarici İşlər Nazirliyinə məktubla müraciət edərək, adının “Azərbaycan Respublikasının işğal edilmiş ərazilərinə qanunsuz səfər etmiş əcnəbilərin siyahısı”ndan çıxarılmasını xahiş edib.
Məktubunda Dmitri Uvarov 2015-ci ildə “Sülh naminə musiqi” layihəsi çərçivəsində Dağlıq Qarabağa səfər etdiyini, Azərbaycanın razılığı olmadan həmin əraziyə səfərin qadağan olunduğu və doğuracağı nəticələr barədə məlumatlı olmadığını yazıb.
O, bu səfərin Azərbaycan Respublikasına və xalqına qarşı heç bir halda hörmətsizlik anlamı daşımadığını vurğulayıb.
D.Uvarov Azərbaycan Respublikasının qanunlarına hörmət etdiyini qeyd edərək, sözügedən səfərlə əlaqədar Azərbaycan hökuməti və xalqından üzr istədiyini qeyd edib.
O, münaqişə nəticəsində bir milyondan artıq azərbaycanlının qaçqın və məcburi köçkün vəziyyətinə düşdüyünü, 20.000-dən artıq insanın həlak olduğunu qeyd edib.
D.Uvarov “Sülh naminə musiqi” layihəsinin Bakıya, xüsusilə Cocuq Mərcanlı kəndinə səfər edərək azərbaycanlı qaçqın və məcburi köçkünlər üçün ustad dərslər təşkil etmək və xeyriyyə konserti proqramları ilə çıxış etmək arzusunda olduğunu ifadə edib.
Rusiyalı musiqiçinin müraciəti müvafiq qaydada nəzərdən keçirilib və onun adının “arzuolunmaz şəxslər” siyahısından çıxarılmasına dair qərar qəbul edilib.
www.oxu.az
"
"Əli Həsənov Volonte ilə bağlı məhkəmə qərarını şərh etdiAzərbaycan Prezidentinin İctimai-siyasi məsələlər üzrə köməkçisi Əli Həsənov Azərbaycanla korrupsiya əlaqələrində ittiham olunan, AŞ PA-da Avropa Xalq Partiyası deputatlar qrupunun sədri olmuş Luka Volonte barədə İtaliyanın Milan məhkəməsinin bəraət qərarını şərh edib.
Oxu.Az-ın məlumatına görə, Əli Həsənov bildirib ki, Milan məhkəməsinin 2018-ci il 13 fevral tarixli qərarı ötən ilin ortalarında məlum anti-Azərbaycan mərkəzlərin və şəbəkələrin sifarişilə Mütəşəkkil Cinayətkarlıq və Korrupsiyaya Qarşı Jurnalistika Layihəsi (OCCRP) adlı qeyri-şəffaf və bəlli məqsədlər üçün yaradılmış qurum vasitəsilə yayılmış məlumatların əsassız, qərəzli olduğunu və Azərbaycanın sağlam beynəlxalq imicini ləkələmək məqsədi güddüyünü təsdiqlədi:
“Qeyd edim ki, anti-Azərbaycan mərkəzlər və şəbəkələr bu kimi çoxsaylı feyk-məlumatlarla həm Azərbaycan dövlətini, həm də ölkəmizə dost münasibəti bəsləyən, onunla bağlı pozitiv fikirlər bildirən tanınmış şəxsləri – ictimai-siyasi xadimləri, ekspertləri, jurnalistləri və s. hədəfə götürmək və qınaq obyektinə çevirmək istəyirdilər. 
Təsadüfi deyil ki, həmin vaxt OCCRP-nin “Azərbaycanın pulyuyan maşını” adlı qondarma materialı dünya mediasında sürətlə tirajlandı, məsələ ilə ayrı-ayrı ölkələrin rəsmi instansiyaları maraqlandı və orada adları keçən şəxslər, o cümlədən də guya Azərbaycandan 2 milyon 640 min dollar almış AŞPA-da Avropa Xalq Partiyası deputatlar qrupunun sədri olmuş Luka Volonte barədə xüsusi araşdırma başladıldı.
Xatırladım ki, həmin dövrdə də biz açıqlama yayaraq OCCRP-nin imzası ilə dövriyyəyə buraxılmış bu iddiaların qərəzli, əsassız, təxribat xarakteri daşıdığını və Azərbaycana qarşı bəlli dairələr tərəfindən təşkil edilmiş çirkin qarayaxma kampaniyasının tərkib hissəsi olduğunu bildirmişdik.
Göründüyü kimi, Milan məhkəməsinin obyektiv araşdırması da bunu bilavasitə təsdiqlədi”.
Əli Həsənov deyib ki, Azərbaycan hakimiyyəti dövlətin və onun tərəfdaşlarının imicini ləkələmək məqsədilə həyata keçirilən belə qarayaxma kampaniyasının təşkilatçıları və icraçıları haqqında kifayət qədər məlumatlıdır və yalnız Milan məhkəməsinin qərarı ilə kifayətlənmək niyyətində deyil: 
“Biz bu çirkin əməldə əli olanlarla bağlı müvafiq qaydada hüquqi prosedurlara başlamaq niyyətindəyik. Məsələ ilə bağlı artıq Azərbaycanın aidiyyəti dövlət orqanlarına tapşırıqlar verilib.
Hesab edirik ki, demokratiya və söz azadlığı pərdəsi altında gizlənərək beynəlxalq miqyasda ayrı-ayrı dövlətlərə, qurumlara, şəxslərə qarşı kampaniya təşkil edənlər bunun məsuliyyətini də dərk etməli və cavabdehlik daşımalıdırlar”.
www.oxu.az
"
"Azərbaycan Vitali Vatulyanı bağışladıRusiya Federasiyası vətəndaşı, “Sülh naminə musiqi” layihəsinin üzvü, musiqiçi Vitali Vatulya Xarici İşlər Nazirliyinə (XİN) məktubla müraciət edərək, adının “Azərbaycan Respublikasının işğal edilmiş ərazilərinə qanunsuz səfər etmiş əcnəbilərin siyahısı”ndan çıxarılmasını xahiş edib.
XİN-dən Oxu.Az-a verilən məlumata görə, məktubunda Vitali Vatulya 2015-ci ildə “Sülh naminə musiqi” layihəsi çərçivəsində Dağlıq Qarabağa səfər etdiyini, Azərbaycanın razılığı olmadan həmin əraziyə səfərin qadağan olunduğu və doğuracağı nəticələr barədə məlumatlı olmadığını yazıb. O, bu səfərin Azərbaycanı Respublikasına və xalqına qarşı heç bir halda hörmətsizlik anlamı daşımadığını vurğulayıb.
Vitali Vatulya Azərbaycan Respublikasının qanunlarına hörmət etdiyini qeyd edərək, sözügedən səfərlə əlaqədar Azərbaycan hökuməti və xalqından üzr istədiyini qeyd edib.
O, münaqişə nəticəsində bir milyondan artıq azərbaycanlının qaçqın və məcburi köçkün vəziyyətinə düşdüyünü, 20.000-dən artıq insanın həlak olduğunu qeyd edib.
Vitali Vatulya həmçinin, “Sülh naminə musiqi” layihəsinin Bakıya, xüsusilə, Cocuq Mərcanlı kəndinə səfər edərək azərbaycanlı qaçqın və məcburi köçkünlər üçün ustad dərslər təşkil etmək və xeyriyyə konserti proqramları ilə çıxış etmək arzusunda olduğunu ifadə edib.
Vitali Vatulyanın müraciəti müvafiq qaydada nəzərdən keçirilib və onun adının arzuolunmaz şəxslər siyahısından çıxarılmasına dair qərar qəbul edilib.
www.oxu.az
"
"Nazir Avropa ilə vizasız rejimdən danışdıHal-hazırda bu məsələ Azərbaycanla Avropa İttifaqı arasında bağlanmış sadələşdirilmiş viza rejimi və readmissiyası haqqında sazişlə tənzimlənir.
Oxu.Az-ın xəbərinə görə, bu barədə Azərbaycan XİN rəhbəri Elmar Məmmədyarov RİA Novosti-yə müsahibəsində Azərbaycanla şengen zonası arasında vizasız rejimin  mümkünlüyü barədə sualı cavablandırarkən deyib.
Hesab edirik ki, bu saziş çərçivəsində əldə olunmuş nailiyyətlər  viza rejiminin liberalizasiyası istiqamətində əməkdaşlıq üçün imkanlar açır.
www.oxu.az
"
"Əli Məsimli: Bizdən artıq keçib, uşaqlarımız heç olmasa, zəhərlənməsinlərMillət vəkili Əli Məsimli  Milli Məclisin (MM) İqtisadi siyasət, sənaye və sahibkarlıq komitəsinin bu gün keçirilən iclasında çıxışında deyib ki, Azərbaycanda məhsulların texniki göstəricilərinin yaxşılaşdırılması və keyfiyyətinin artırılmasına böyük ehtiyac var.
Oxu.Az-ın xəbərinə görə, deputat bildirib ki, Azərbaycanda bəzən elə məhsullar istehsal olunur ki, Sovet dövründə lağ edilən keyfiyyət nişanlarına şükür edirsən.
“Çünki elə məhsullar var ki, bizdən artıq keçib, onlar uşaqların səhhətinə böyük ziyan verir. Bu baxımdan, emal sənayesi strukturu təkmilləşdirilməlidir. Azərbaycan Prezidenti dəfələrlə bu məsələyə toxunur və göstərişlərini verir. Əgər Azərbaycan Prezidentinin bu sahədə göstərişləri yerinə yetirilsə, o zaman böyük nailiyyətlər əldə etmək olar. Hətta, emal sahəsi ilə bağlı xeyli dərəcə uğur qazanıb, rəqabətdə udmaq da olar”.
Deputat qeyd edib ki, Azərbaycanda qeyri-neft sektorunun 7-9 faizini ixrac məhsulları təşkil edir:
“Bu rəqəm çox azdır. Bunu qat-qat artırmaq, Azərbaycanın yeni iqtisadi mərhələsinə mühüm töhfə vermək olar. Ümumilikdə ""Texniki tənzimləmə haqqında” və “Standarlaşdırma haqqında” qanun layihələrini dəstəkləyirəm. Lakin düşünürəm ki, bu sənədlər daha da təkmilləşdirilməlidir. Bildiyiniz kimi, Azərbaycan yeni iqtisadi inkişaf modelinə keçir. Əgər yeni inkişaf modeli neft amilindən insan amilinə keçidi nəzərdə tutursa, o zaman biz rəqabətdən geri qalmamaq üçün innovativ mexanizmləri iqtisadiyyatımıza daxil etməliyik”.
Kamil HƏMZƏOĞLU
www.oxu.az
"
"Məmmədyarov: Aİ ilə əməkdaşlıq Bakı-Moskva əlaqələrinə təsir etməyəcəkElmar Məmmədyarov: Avropa İttifaqı ilə əməkdaşlıq Bakı və Moskva  münasibətlərinə təsir etməyəcək.
Oxu.Az Azərbaycan XİN Elmar Məmmədyarovun RİA Novosti-ə verdiyi müsahibəni təqdim edir.
- Cənab nazir, Azərbaycanla Avropa ittifaqı arasında strateji tərəfdaşlıq haqqında yeni razılaşmanın hazırlanması istiqamətində irəliləyişi necə qiymətləndirirsiniz. Hansı əngəllər mövcuddur, danışıqlar prosesində ən çətin an hansıdır?
 - Avropa  İttifaqı ilə Azərbaycan arasında tərəfdaşlıq haqqında saziş layihəsi üzrə danışıqlar konstruktiv məcrada və qarşılıqlı anlaşma əsasında aparılır. Sənədin hazırlanması prosesində hər  əlamətdar əngəl yoxdur.
Sadəcə ticarətlə bağlı bəzi məsələlərdə fikir ayrılıqları var. Azərbaycan Beynəlxalq Ticarət Təşkilatına üzv olmadığına görə, tariflər və subsidiyalarla əlaqədar fikir ayrılıqları mövcuddur. 
Ancaq biz müzakirələrdə qarşılıqlı anlaşma əsasında ortaq təmas nöqtələrini tapmağa çalışacağıq.
- Bu saziş üzrə danışıqların növbəti mərhələsinin nə vaxt keçiriləcəyi gözlənilir? Təqvimlə bağlı gözləntilərinizi öyrənmək istərdik, bu müqavilə nə vaxt bağlana və qüvvəyə minə bilər.
- Növbəti danışıqlar mərhələsi 2018-ci ilin birinci rübünün sonu və ya ikinci rübünün əvvəlinə planlaşdırılır.
- Bakının təsbit olunmasını istədiyi sazişin ən vacib elementləri hansılardır?
- Sazişin bütün elementləri eyni dərəcədə vacibdir. Biz hesab edirik ki, bu sənəd Avropa ittifaqı ilə Azərbaycan arasında münasibətlərin hərtərəfli şəkildə inkişafında mühüm çərçivə rolunu oynayacaq.  Sənəddə siyasi, iqtisadi, ticarət, energetika, nəqliyyat və humanitar sahələrdə əməkdaşlıq perspektivləri nəzərdə tutulub.
 - Azərbaycan və Avropa İttifaqı arasında yeni saziş Bakı-Moskva münasibətlərinə təsir edə bilər?
- Azərbaycan qonşuları o cümlədən Rusiya   ilə strateji əməkdaşlıq münasibətlərinin inkişafına böyük dəyər verir. Ümumilikdə biz Rusiya ilə siyasi, iqtisadi, ticarət, humanitar  və digər sahələrdə əməkdaşlığın inkişafı ilə bağlı əldə olunan əhəmiyyətli nəticələrdən razıyıq.
Azərbaycan və Avropa İttifaqı arasında əməkdaşlıq, eyni zamanda qarşılıqlı-faydalı əməkdaşlıq və qarşılıqlı hörmət əsasında inkişaf edir. Avropa İttifaqı ilə münasibətlərin inkişafına böyük diqqət ayrılır.
Azərbaycanla Rusiya  və Azərbaycanla Avropa İttifaqı arasında münasibətlər fərqli müstəvilərdə inkişaf etsə də, onlar ilk növbədə bizim xalqların mənafeyinə xidmət göstərir.
- Bu fikirlə razısınız ki, “Şərq tərəfdaşlığı”  Rusiya ilə Avropa İttifaqı arasında ayırıcı rolunu oynamamlıdır? Sizcə hal-hazırda bunun üçün zəmin var?
- Biz tərəfdaşlıq layihələrində iştirakımıza eksklüziv bir şey kimi yanaşmırıq, əksinə inklüziv, tərkib hissəsi kimi baxırıq. Yəni, bizim hər hansı layihədə iştirakımız digər tərəfdaşlarımızın maraqlarına qarşı xidmət edə bilməz, bizim belə məqsədimiz və ya niyyətimiz yoxdur. Azərbaycan və Rusiya arasında strateji əməkdaşlıq  Avropa İttifaqı ilə Azərbaycan arasında münasibətlərə xələl gətirmədiyi kimi,  bizim Avropa İttifaqı  ilə münasibətlərimiz də Azərbaycan və Rusiya arasında dost, strateji münasibətlərə təsir etmir.
-  Cənab nazir, sizcə Azərbaycanla şengen zonası arasında vizasız rejimin bərqərar olması mümkündür?  Bu hansı zaman perspektivinin mövzusudur?
- Hal-hazırda bu məsələ Azərbaycanla Avropa İttifaqı arasında bağlanmış sadələşdirilmiş viza rejimi və readmissiyası haqqında sazişlə tənzimlənir.
Hesab edirik ki, bu saziş çərçivəsində əldə olunmuş nailiyyətlər  viza rejiminin liberalizasiyası istiqamətində əməkdaşlıq üçün imkanlar açır.
- Dağlıq Qarabağ məsələsi ilə bağlı üçtərəfli formatda-  RF, Azərbaycan və Ermənistan  Xarici işlər nazirləri səviyyəsində görüş gözlənilir?
- Hal-hazırda bu formatda üçtərəfli görüş  təşkilat etmək planları  yoxdur.
 www.oxu.az
 
"
"Dini konfessiya rəhbərləri seçkilərlə əlaqədar müraciət qəbul ediblərAzərbaycandakı dini konfessiya rəhbərləri prezident seçkiləri ilə əlaqədar müraciət qəbul ediblər.
Oxu.Az xəbər verir ki, Qafqaz Müsəlmanları İdarəsində dini konfessiyaların rəhbərləri ilə keçirilən görüşdə qəbul olunan müraciətdə deyilir:
“Biz, milli mənsubiyyətindən asılı olmayaraq, Azərbaycan dindarları – müsəlman, pravoslav, katolik, yəhudi, alban-udi və digər dini icma nümayəndələri, ölkəmizin ictimai-siyasi həyatında mühüm hadisə – prezident seçkiləri ilə əlaqədar bir araya gələrək, aşağıdakıları bəyan etməyi öz vətəndaş borcumuz hesab edirik. 
O Bir Olan Yaradan qarşısında məsuliyyət hissi ilə bildiririk ki, Vətənimizdə son illər ərzində həyatın bütün sahələrində baş verən tərəqqi - iqtisadiyyatımızın güclənməsi, daxili və xarici siyasətdəki uğurlar, insanların rifah halının yüksəlməsi, hərbi müdafiə qabiliyyətimizin artması ilə yanaşı dini-mənəvi həyatı ehtiva edən dəyərli dəyişikliklər hər bir dindarın rəğbətinə səbəb olan məqamlardır. 
Bakı-Tbilisi-Qars dəmiryolu xətti, TANAP qaz kəməri, Şimal-Cənub Beynəlxalq Nəqliyyat dəhlizi kimi regional əhəmiyyətli iqtisadi layihələrin fonunda Allah Evlərinin, ibadət məkanlarının nəfis şəkildə inşa və böyük məhəbbətlə bərpa olunan binaları, dindarların maddi-mənəvi tələbatlarına qayğı, milli-dini və ümumbəşəri dəyərlərə yüksək ehtiram ölkəmizin nüfuz və qüdrətinin təzahürləridir. 
Vətənimiz Azərbaycan beynəlxalq müstəvidə həm də mədəniyyətləri, dinləri bir araya gətirən, mənəvi-humanitar məqsədlər ətrafında cəm edən qabaqcıl bir ölkə kimi tanınır. Uca Allaha xoş gedən multikultural həyat tərzini yaşadan və təbliğ edən cəmiyyətimizin və onun liderinin O Bir Olan Yaradanımızın Nəzərində dəyəri yüksəkdir.
Hər bir mömin vətəndaş ölkəmizin həyatında bütün bu nailiyyətləri şükranlıqla qarşılayaraq, bunu Uca Yaradanın Lütfü sayəsində dövlət rəhbərinin həyata keçirdiyi uğurlu siyasətin bəhrəsi kimi dəyərləndirir.
Azərbaycanı parçalanmaq və müstəqil dövlətçiliyimizi məhv olmaq təhlükəsindən xilas etmiş Ulu Öndərimiz Heydər Əliyevin siyasi xəttinin davamçısı İlham Əliyev həzrətlərinin misilsiz əzm və səyləri sayəsində Azərbaycan xalqı müstəqilliyimizin əbədi və dönməzliyinə əmindir.
Azərbaycan siyasətinin avanqardında yer alan Yeni Azərbaycan Partiyası qarşıdan gələn Prezident seçkilərində Prezident İlham Əliyevin namizədliyini irəli sürüb.
Bu namizəd, əslində, bütün xalqın namizədidir. Azərbaycan dindarlarının ümumi mövqeyi Prezident seçkilərində məhz İlham Əliyevin ən layiqli namizəd olmasından ibarətdir.  
Siyasi, iqtisadi, mənəvi böhranlarla üz-üzə qalan dünyada sabitlik, rifah və dini-mənəvi stabillik məkanı olan ölkəmizin uğurları həqiqətən böyük dəyər kəsb edir. 
Biz, Azərbaycan dindarları, dini icma rəhbərləri müstəqil Azərbaycanda  uğurlu din-dövlət siyasətinin bəhrəsi olan tolerant, multikultural, hüquqi-demokratik  cəmiyyəti dünyanın istənilən nöqtəsində qürur hissi ilə təmsil etməkdən məmnunluq duyuruq.
Azərbaycanın dünyada mədəniyyətlər və dinlərarası dialoqun mühüm mərkəzlərindən biri kimi tanınması və qəbul olunması dövlət başçımızın ardıcıl məntiqlə davamlı şəkildə həyata keçirdiyi dövlət siyasətinin real bəhrəsidir. 
Sivilizasiyaların, mədəniyyətlərin dialoq və əməkdaşlığına dair 2008-ci ildə Bakı prosesinin əsasının qoyulması, 2016-cı ilin Multikulturalizm, 2017-ci ilin İslam Həmrəyliyi ili elan edilməsi Azərbaycanın dövlət rəhbərinin siyasi iradə və humanist təfəkkürünün bariz nümunəsidir.
Tərəqqipərvər dünya ictimaiyyəti bu istiqamətdə səyləri layiqincə qiymətləndirir, Azərbaycan xalqı isə buna görə öz liderinə minnətdardır.
Biz, Azərbaycan dindarları, dövlətçiliyimizin möhkəmləndirilməsi, xalqın rifahının artırılması yönündə böyük işlər görən, dünyada miqrant böhranı yaşandığı dönəmdə məcburi köçkün soydaşlarımızın dədə-baba torpaqlarına qayıdışı üçün misilsiz səylər göstərən, Cocuq Mərcanlı məscidi ilə işğaldan azad olunmuş torpaqlarımıza Böyük qayıdışın mənəvi təməlini qoyan liderimizin olmasını yüksək dəyərləndirir, Azərbaycanın dövlət başçısı məqamında O Bir Olan Yaradana xoş gələn əməllər sahibinin olmasını səmimi qəlbdən diləyirik.
Biz dünyəvi dövlət şəraitində dini-mənəvi dəyərlərin intibahı üçün atılan addımların, göstərilən misilsiz səylərin qarşısında yalnız və yalnız bu uğurlu xəttin davam və inkişafını dəstəkləyirik.
Biz, unikal dostluq, dinlərarası və məzhəblərarası qardaşlıq şəraitində yaşayan Azərbaycan dindarları, dövlətin diqqət və himayəsindən yararlandığımız, məscidlər, kilsə, sinaqoq və digər mənəvi məkanlarımızın dövlətin maddi, mənəvi yardımıyla təmir, bərpa olunduğu ölkəmizdə dini-mənəvi intibahın davamını istəyirik.   
Biz, dindarlar hər zaman şükranlıqla dualar edirik ki, Vətənimizin taleyinə müdrik, mənəvi dəyərlərə önəm verən, bizlərə həyatın bütün sahələrində olduğu kimi, dini-mənəvi sahədə də fəxarət doguran anlar yaşadan dövlət başçısı qismət olmuşdur.
Zati-aliləri İlham Əliyevə verilən ən böyük dəyər Azərbaycan xalqının məhəbbət və etimadıdır.
Azərbaycan Respublikasında 11 aprel tarixli Prezident seçkiləri, heç şübhəsiz ki, xalqımızın həyatında mühüm siyasi hadisə olmaqla, hər bir dindar üçün də taleyüklü, önəmli məqamdır. 
Biz bütün Azərbaycan dindarlarını uca mənəviyyat yolunun davamına – Yeni Azərbaycan Partiyasının lideri İlham Əliyevin namizədliyini dəstəkləməyə çağırırıq. Qoy Uca Yaradan öz Lütf və Mərhəmətini hər zaman Azərbaycan xalqı və dövləti üzərində bərqərar etsin!”.
Qeyd edək ki, müraciəti Qafqaz Müsəlmanları İdarəsinin sədri Şeyxülislam Allahşükür Paşazadə, Bakı və Azərbaycan Arxiyepiskopu Aleksandr, Azərbaycandakı Dağ yəhudiləri icmasının rəhbəri Melih Yevdayev, Azərbaycandakı Roma Katolik Kilsəsinin Yepiskopu Vladimir Fekete və Azərbaycandakı Alban-udi xristian icmasının sədri Robert Mobili imzalayıblar.
www.oxu.az
"
"Mariya Nemtsovanının adı XİN-nin “qara siyahısı”ndan çıxarıldıRusiya Federasiyası vətəndaşı, “Sülh naminə musiqi” layihəsinin üzvü, musiqiçi Mariya Nemtsova Azərbaycan Xarici İşlər Nazirliyinə məktubla müraciət edərək adının “Azərbaycan Respublikasının işğal edilmiş ərazilərinə qanunsuz səfər etmiş əcnəbilərin siyahısı”ndan çıxarılmasını xahiş edib.
XİN-nin mətbuat xidmətindən Oxu.Az-a verilən xəbərə görə, Mariya Nemtsova məktubunda 2015-ci ildə “Sülh naminə musiqi” layihəsi çərçivəsində Dağlıq Qarabağa səfər etdiyini, Azərbaycanın razılığı olmadan həmin əraziyə səfərin qadağan olunduğu və doğuracağı nəticələr barədə məlumatlı olmadığını yazıb. 
O, səfərin Azərbaycanı Respublikasına və xalqına qarşı heç bir halda hörmətsizlik anlamı daşımadığını vurğulayıb.
M. Nemtsova Azərbaycan Respublikasının qanunlarına hörmət etdiyini bildirərək səfərlə əlaqədar Azərbaycan hökuməti və xalqından üzr istəyib.
O, münaqişə nəticəsində bir milyondan artıq azərbaycanlının qaçqın və məcburi köçkün vəziyyətinə düşdüyünü, 20.000-dən artıq insanın həlak olduğunu qeyd edib.
M. Nemtsova “Sülh naminə musiqi” layihəsi çərçivəsində Bakıya, xüsusilə Cocuq Mərcanlı kəndinə səfər edərək azərbaycanlı qaçqın və məcburi köçkünlər üçün ustad dərslər təşkil etmək və xeyriyyə konserti proqramları ilə çıxış etmək arzusunda olduğunu diqqətə çatdırıb.
Müraciəti müvafiq qaydada nəzərdən keçirilib və onun adının “arzuolunmaz şəxslər” siyahısından çıxarılmasına dair qərar qəbul edilib.
www.oxu.az
"
"İlham Əliyev ABŞ nümayəndə heyətini qəbul edib – YENİLƏNİBAzərbaycan Respublikasının prezidenti İlham Əliyev fevralın 14-də Böyük Britaniyanın baş nazirinin ticarət elçisi xanım Baronessa Nikolsonu qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.

10:16
Prezident İlham Əliyev fevralın 14-də ABŞ Dövlət Departamentinin enerji ehtiyatları bürosunun beynəlxalq enerji məsələləri üzrə xüsusi elçisi və əlaqələndiricisi vəzifəsini icra edən xanım Syu Saarnionun başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.

www.oxu.az
"
"XİN argentinalı musiqiçinin adını “qara siyahı”dan çıxarıbArgentina vətəndaşı, “Sülh naminə musiqi” layihəsinin üzvü, musiqiçi Xuan Manuyel Domingez Xarici İşlər Nazirliyinə (XİN) məktubla müraciət edərək, adının “Azərbaycan Respublikasının işğal edilmiş ərazilərinə qanunsuz səfər etmiş əcnəbilərin siyahısı”ndan çıxarılmasını xahiş edib.
XİN-dən Oxu.Az-a verilən məlumata görə, məktubunda Xuan Manuyel Domingez 2015-ci ildə “Sülh naminə musiqi” layihəsi çərçivəsində Dağlıq Qarabağa səfər etdiyini, Azərbaycanın razılığı olmadan həmin əraziyə səfərin qadağan olunduğu və doğuracağı nəticələr barədə məlumatlı olmadığını yazıb.
O, bu səfərin Azərbaycanı Respublikasına və xalqına qarşı heç bir halda hörmətsizlik anlamı daşımadığını vurğulayıb.
Xuan Manuyel Domingez Azərbaycan Respublikasının qanunlarına hörmət etdiyini qeyd edərək, sözügedən səfərlə əlaqədar Azərbaycan hökuməti və xalqından üzr istədiyini qeyd edib.
O, münaqişə nəticəsində bir milyondan artıq azərbaycanlının qaçqın və məcburi köçkün vəziyyətinə düşdüyünü, 20.000-dən artıq insanın həlak olduğunu qeyd edib.
Xuan Manuyel Domingez “Sülh naminə musiqi” layihəsinin Bakıya, xüsusilə, Cocuq Mərcanlı kəndinə səfər edərək azərbaycanlı qaçqın və məcburi köçkünlər üçün ustad dərslər təşkil etmək və xeyriyyə konserti proqramları ilə çıxış etmək arzusunda olduğunu ifadə edib.
Xuan Manuyel Domingezin müraciəti müvafiq qaydada nəzərdən keçirilib və onun adının arzuolunmaz şəxslər siyahısından çıxarılmasına dair qərar qəbul edilib.
ww.oxu.az
"
"İlham Əliyev əhalinin sosial müdafiəsinə pul ayırdıPrezident İlham Əliyev əhalinin sosial müdafiəsinin yaxşılaşdırılmasına dair əlavə tədbirlər haqqında sərəncam imzalayıb.
Oxu.Az-ın məlumatına görə, bir sıra sosial təyinatlı obyektlərdə tikinti və əsaslı təmir işlərinin başa çatdırılması məqsədilə “Azərbaycan Respublikasının 2018-ci il dövlət büdcəsində dövlət əsaslı vəsait qoyuluşu (investisiya xərcləri) üçün nəzərdə tutulan vəsaitin bölgüsü”nün 1.10.8-ci yarımbəndində göstərilmiş məbləğin 15 297 900 (on beş milyon iki yüz doxsan yeddi min doqquz yüz) manatı Əmək və Əhalinin Sosial Müdafiəsi Nazirliyinə ayrılıb.
A.M.
www.oxu.az
"
"Sitrus meyvəçiliyinin inkişafına dair Dövlət Proqramı təsdiqlənibAzərbaycan prezidenti İlham Əliyev “Azərbaycan Respublikasında sitrus meyvəçiliyinin inkişafına dair 2018–2025-ci illər üçün Dövlət Proqramı”nın təsdiq edilməsi haqqında sərəncam imzalayıb.
Oxu.Az-ın məlumatına görə, Dövlət Proqramında nəzərdə tutulan tədbirlərin maliyyələşdirilməsi məqsədi ilə Maliyyə Nazirliyi və İqtisadiyyat Nazirliyi hər il, müvafiq olaraq, dövlət büdcəsinin və dövlət investisiya proqramlarının tərtibi prosesində maliyyə vəsaitinin nəzərdə tutulması üçün zəruri tədbirlər görməlidir.
Kənd Təsərrüfatı Nazirliyi isə Dövlət Proqramında nəzərdə tutulan tədbirlərin həyata keçirilməsini əlaqələndirsin və Dövlət Proqramının icrasının gedişi barədə ildə bir dəfə Azərbaycan prezidentinə məlumat verməlidir.
A.M.
www.oxu.az
"
"İlham Əliyev: Azərbaycan şəffaflıq və hesabatlılıq prinsiplərinə nail olacaqÖlkəmiz islahatları bundan sonra da davam etdirəcək və biz buna möhkəm sadiqik.
Oxu.Az xəbər verir ki, bunu Azərbaycan Prezidenti İlham Əliyev fevralın 13-də Almaniya İqtisadiyyatının Şərq Komitəsinin sədri Volfqanq Büxelenin başçılıq etdiyi nümayəndə heyəti ilə görüşdə deyib.
Dövlət başçısı bildirib ki, iqtisadi sahədə, o cümlədən institusional, struktur, fiskal və digər sahələrdə aparılan islahatlar artıq uğurlu nəticələr verib və bu islahatlar davam etdiriləcək.
“Qarşımızda duran əsas məqsəd qeyri-neft sektoruna əsaslanan dayanıqlı inkişafımızı təmin etməkdən ibarətdir”, - deyən Prezident İlham Əliyev bildirib ki, bu baxımdan, Azərbaycan şəffaflıq və hesabatlılıq prinsiplərinə nail olmaq niyyətindədir: “Biz buna nail olacağıq. Biz Azərbaycanda investisiya mühitinə böyük diqqət yetiririk”.
Son 15 ildə ölkəmizə 230 milyard dollardan artıq sərmayənin cəlb olunduğunu deyən dövlət başçısı qeyd edib ki, bu sərmayənin ən böyük hissəsinin neft sektoruna qoyulmasına baxmayaraq, - bu da təbiidir, - eyni zamanda qeyri-neft sektoruna böyük həcmdə investisiyaların yatırılması bizə iqtisadiyyatımızın şaxələndirilməsinə və regional inkişafa nail olmağa imkan verib.
Bundan sonra uzun müddət davam edəcək enerji layihələrinin ölkəmizə əlavə gəlir gətirəcəyini deyən dövlət başçısı Azərbaycanda makroiqtisadi vəziyyətin çox müsbət olduğunu bildirdi, xarici valyuta ehtiyatlarının ümumi daxili məhsulun həcminə bərabər olduğunu, xarici borcun çox aşağı səviyyədə - təxminən, 20 faiz həcmində olduğunu bildirib. İnflyasiyanın bu ilin ilk ayında 5,5 faiz təşkil etdiyini deyən Prezident İlham Əliyev əhalinin gəlirlərinin isə 11 faizdən çox artdığını bildirdi. Bütün bunlar inkişaf üçün fundamental əsas yaradır. İnfrastruktur və kənd təsərrüfatı sahələrinə qoyulan investisiyaların artıq öz nəticələrini verdiyini deyən dövlətimizin başçısı, bu baxımdan, bilik, texnologiya, yaxşı idarəetməyə və insan kapitalına əsaslanan çox güclü iqtisadiyyat yaratmaq məqsədilə islahatların bundan sonra da davam etdiriləcəyini bildirdi. Prezident İlham Əliyev dedi ki, neft-qaz sektoru bizə yalnız daha çox vəsait toplamaq və Neft Fondunun gəlirlərini artırmaq imkanı verəcək.
A.M.
www.oxu.az
"
"Prezident: Azərbaycan regional mərkəzə çevrilibAzərbaycan həqiqətən də həm iqtisadi, həm də siyasi baxımdan regional mərkəzə çevrilib.
Oxu.Az-ın məlumatına görə, bunu Azərbaycan prezidenti İlham Əliyev Almaniya İqtisadiyyatının Şərq Komitəsinin sədri Volfqanq Büxelenin başçılıq etdiyi nümayəndə heyəti ilə görüşdə deyib.
Ölkəmizdə həm qonşu, həm də uzaq xarici ölkə nümayəndələrinin iştirakı ilə mühüm beynəlxalq tədbirlərin keçirildiyini deyən dövlət başçısı vurğulayıb ki, Azərbaycan regionun mühüm enerji mərkəzinə çevrilməkdədir. Onun sözlərinə görə, ölkəmizin təşəbbüsü ilə həyata keçirilən qlobal enerji layihələrinə çoxmilyardlı investisiyalar qoyulub.
Azərbaycanın regionun nəqliyyat mərkəzinə də çevrildiyini deyən prezident İlham Əliyev ötən il istifadəyə verilən Bakı-Tbilisi-Qars dəmir yolu ilə artıq yüklərin Asiyadan Avropaya və əks istiqamətdə daşındığını bildirib. 
Azərbaycanın əlverişli coğrafi mövqeyinin, ölkəmizdə təhlükəsizliyin təmin olunmasının, insanlarımızın qonaqpərvərliyinin, ölkəmizdə hökm sürən dostluq və multikulturalizm mühitinin, yüksək standartlara cavab verən mehmanxanaların və istirahət mərkəzlərinin, müasir aeroportların Azərbaycanın gələcəkdə regionda önəmini daha da artırmaq üçün yaxşı imkanlar yaratdığını deyən dövlət başçısı bu il yenidən metro tikintisi sahəsində layihələrin həyata keçiriləcəyini bildirib. 
Azərbaycanın neft-qaz sektorunun böyük perspektivlərə malik olduğunu və onun gələcək onilliklər üçün kifayət etdiyini deyən prezident İlham Əliyev bu sahədə də xarici şirkətlərin fəaliyyəti üçün geniş imkanların olduğunu diqqətə çatdırıb.
Dövlət başçısı ölkəmizdə turizmin inkişafının diqqət mərkəzində olduğunu deyərək bu sahənin təkcə Bakıda deyil, regionlarda da inkişaf etdiyini vurğulayıb. Bildirib ki, 2016-cı ildə Azərbaycana gələn turistlərin sayında 24 faiz, 2017-ci ildə 20 faiz və bu ilin yanvarında isə artıq 17 faiz artım olub. 
O qeyd edib ki, bu baxımdan Azərbaycanın vaxtilə almanların məskunlaşdığı bölgəsi də alman turistlər üçün maraqlı marşrut ola bilər və bu istiqamətdə əməkdaşlıq üçün yaxşı imkanlar var.
www.oxu.az
"
"Azərbaycanda prezident seçkilərini izləmək üçün AŞPA-ya dəvət göndərilibAzərbaycan prezident seçkilərini izləmək üçün Avropa Şurası Parlament Assambleyasına (AŞPA) dəvət göndərib.
Oxu.Az-ın xəbərinə görə, bu barədə APA-ya AŞPA-dan məlumat verilib.
Növbəti mərhələdə AŞPA Bürosu prezident seçkilərini izləmək barədə qərar verməlidir.
Azərbaycanda prezident seçkiləri aprelin 11-də keçiriləcək.  
www.oxu.az
"
"Deputat: Qaradağ rayonuna Heydər Əliyevin adı verilsinBakının Qaradağ rayonuna Heydər Əliyevin adının verilməsi təklif edilir.
Oxu.Az xəbər verir ki, bu təkliflə deputat Aydın Hüseynov Milli Məclisin bu gün keçirilən plenar iclasında çıxış edib.
A.Hüseynov qeyd edib ki, həm ulu öndər Heydər Əliyevin, həm də prezident İlham Əliyevin Qaradağ rayonunun sosial-iqtisadi inkişafında önəmli rolu olub.
Bunu nəzərə alaraq A.Hüseynov Heydər Əliyevin anadan olmasının 95 illiyi ilə əlaqədar Qaradağ rayonunun Heydər Əliyev rayonu adlandırılmasını təklif edib.
Kamil Həmzəoğlu
www.oxu.az
"
"Arif Rəhimzadə spikerə etiraz etdiParlamentin Regional məsələlər komitəsinin sədri Arif Rəhimzadə spiker Oqtay Əsədova etirazını bildirib.
Oxu.Az-ın xəbərinə görə, buna səbəb bələdiyyələrinin fəaliyyətinə nəzarət edən orqanın illik hesabat məruzəsinin parlamentin fevralın 13-də keçirilən plenar iclasında müzakirəsi zamanı ədliyyə nazirinin müavini Vilayət Zahirovdan sonra çıxış üçün söz verilməməsi olub.
“Əslində, komitə sədri olaraq, ədliyyə nazirinin müavininin hesabatından sonra mənə ilk olaraq çıxış üçün söz verilməli idi. Amma verilmədi. Məsləhət sizindir, istəmirsinizsə, heç çıxış etmərəm də...”
Spiker isə komitə sədrinin etiraz-iradı ilə razılaşmayıb və əlavə edib ki, sözü olsa, çıxış edə bilər.
Kamil HƏMZƏOĞLU
www.oxu.az
"
"Lətif Hüseynovun səlahiyyətləri artırılırMilli Məclisin bu gün keçirilən plenar iclasında “Konstitusiya məhkəməsi haqqında” qanuna dəyişiklik edilməsi məsələsinə baxılıb. 
Oxu.Az xəbər verir ki, məsələ barədə parlamentin Hüquq siyasəti və dövlət quruculuğu komitəsinin sədri Əli Hüseynli məlumat verib. 
O qeyd edib ki, adıçəkilən qanunun 73-cü (Konstitusiya Məhkəməsi hakiminin başqa təminatları) maddəsinə yeni - 9-cu bənd əlavə edilir.
Təklif olunan bəndə əsasən, İnsan hüquqları üzrə Avropa Məhkəməsinə Azərbaycan Respublikasından seçilmiş hakimin statusu Azərbaycan Respublikası Konstitusiya Məhkəməsi hakiminin statusuna bərabər tutulur.
Bu qanunda, həmçinin digər normativ hüquqi aktlarında Konstitusiya Məhkəməsi hakimi üçün nəzərdə tutulmuş təminatlar (bu Qanunun 71-ci, 72-ci, 73.5-ci, 73.6-cı və 73.8-ci maddələrində nəzərdə tutulmuş təminatlar istisna olmaqla) İnsan Hüquqları üzrə Avropa Məhkəməsinə Azərbaycandan seçilmiş hakimə də şamil edilir.
Layihədə qeyd olunur ki, təklif olunan dəyişikliyin məqsədi İnsan Hüquqları üzrə Avropa Məhkəməsinə Azərbaycandan seçilmiş hakimin statusuna bərabər tutulması və onların Konstitusiya Məhkəməsinin hakimi üçün nəzərdə tutulmuş təminatlardan istifadə edilməsi üçün hüquqi əsasların yaradılmasıdır.
Dəyişiklik layihəsi parlamentdə səsə qoyularaq qəbul edilib.
Qeyd edək ki, hazırda Azərbaycanı Avropa İnsan Haqları Məhkəməsində Lətif Hüseynov təmsil edir.
Kamil HƏMZƏOĞLU
www.oxu.az
"
"Ramiz Rzayev Ali Məhkəmənin hakimi təyin edildiMilli Məclisin bu gün keçirilən iclasında Ramiz Rzayevin Ali Məhkəmənin hakimi təyin edilməsi haqqında məsələyə baxılıb. 
Oxu.Az xəbər verir ki, məsələ barədə deputatları məlumatlandıran parlamentin Hüquq siyasəti və dövlət quruculuğu komitəsinin sədri Əli Hüseynli bildirib ki, Ramiz Rzayev 1953-cü il fevralın 25-də Xudat şəhərində anadan olub: 
“2005-ci ilin aprelin 19-dan Ali Məhkəmənin sədridir. 2005-ci ildən Məhkəmə-Hüquq Şurasının üzvüdür. O, prokurorluq orqanlarında dövlətçilik prinsiplərinə sadiq olub. Bu prinsiplərə sadiqliyini Ali Məhkəmənin sədri vəzifəsini icra edən zaman da davam etdirib. Məhz onun təşəbbüsü ilə Ali Məhkəmə tərəfindən bir neçə mühüm qanun layihəsi hazırlanıb, parlamentə göndərilib və qəbul edilib.
Bir müddət öncə Məhkəmə-Hüquq Şurasında onun namizədliyi məsələsi müzakirə olunub və ölkə prezidentinə göndərilib. Bu gün isə dövlət başçısının təqdimatı ilə məsələyə baxılması tövsiyə edilib”.
R. Rzayev qısaca olaraq təqdimata görə ölkə prezidentinə minnətdarlığını bildirib.
Bundan əlavə, Qasım Əliyevin vəzifəsi dəyişdirilərək Naxçıvan Muxatar Respublikasının Ali Məhkəməsinin hakimi təyin edilməsi məsələsinə baxılıb. 
Qeyd edək ki, Q. Əliyev bu vəzifənin icrasına qədər Naxçıvan Muxtar Respublikasının Hərbi Məhkəməsinin sədri vəzifəsində çalışıb. 
Sonda hər iki məsələ səsə qoyularaq qəbul edilib. 
Kamil HƏMZƏOĞLU
www.oxu.az
"
"İlham Əliyev görüşlər keçirib – YENİLƏNİB + FOTOAzərbaycan Respublikasının prezidenti İlham Əliyev fevralın 13-də Almaniya İqtisadiyyatının Şərq Komitəsinin sədri Volfqanq Büxelenin başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.

09:50
Azərbaycan Respublikasının prezidenti İlham Əliyev fevralın 13-də Formula-1 qrupunun baş icraçı direktoru Çeyz Kerini qəbul edib.
Oxu.Az xəbər verir ki, bu barədə Azərbaycan prezidentinin mətbuat xidməti məlumat yayıb.

E.Ə.
www.oxu.az
"
"Azərbaycan seçkiləri müşahidə etmək üçün ATƏT-ə dəvət göndəribAzərbaycan ATƏT-in Demokratik Təsisatlar və İnsan Haqları Bürosuna prezident seçkilərini müşahidə etməklə bağlı dəvət göndərib.
Oxu.Az APA-ya istinadən xəbər verir ki,  bu barədə ATƏT DTİHB-nun mətbuat ofisindən məlumat verilib.
Bildirilir ki, hazırda ehtiyacların qiymətləndirilməsi missiyasının formalaşdırılması ilə bağlı işlər aparılır: “Planlaşdırma davam etdiyi üçün hələlik onların səfəri və tərkibi barədə məlumat yoxdur”.
Qeyd edək ki, Azərbaycanda prezident seçkiləri aprelin 11-də keçiriləcək.
A.M.
www.oxu.az
"
"Səfərbərlik xidmətinin hərbi qulluqçuları təltif olundu – SİYAHIPrezident İlham Əliyev Səfərbərlik və Hərbi Xidmətə Çağırış üzrə Dövlət Xidmətinin hərbi qulluqçularının təltif edilməsi haqqında sərəncam imzalayıb.
Oxu.Az-ın məlumatına görə, xidməti vəzifələrini və qarşısında qoyulmuş tapşırıqları yerinə yetirərkən fərqləndiklərinə görə Səfərbərlik və Hərbi Xidmətə Çağırış üzrə Dövlət Xidmətinin aşağıdakı hərbi qulluqçuları təltif ediliblər:
3-cü dərəcəli “Vətənə xidmətə görə” ordeni ilə
Salmanov Səxavət İbrahim oğlu – general-mayor
Əliyev Azad Hüseyn oğlu – polkovnik
“Hərbi xidmətlərə görə” medalı ilə
Qarayev Natiq Sahib oğlu – polkovnik
Hüseynov Anar Rövşən oğlu – polkovnik-leytenant
Hüseynov Fuad Qəşəm oğlu – polkovnik-leytenant
Mirzəyev Vüqar Mirzə oğlu – polkovnik-leytenant
Zamanov Sultan Valeh oğlu – polkovnik-leytenant
Abbasov Elşən Kamran oğlu – mayor
Ağayev Rahim Əlifağa oğlu – mayor
Cəfərov Elməddin Qulu oğlu – mayor.
www.oxu.az 
"
"Prezident uşaq bağçalarının tikintisinə 19,6 milyon manat ayırdıPrezident İlham Əliyev fevralın 12-də Azərbaycan Respublikasının regionlarında uşaq bağçalarının tikintisi ilə bağlı tədbirlər haqqında sərəncam imzalayıb. 
Oxu.Az-ın məlumatına görə, sərəncamda bildirilir ki, son illərdə ölkədə məktəbəqədər təhsil müəssisələrinin inkişafı istiqamətində mühüm addımlar atılıb, müxtəlif şəhər və rayonlarda məktəbəqədər təhsil müəssisələrinin tikintisi, əsaslı təmiri və bərpası istiqamətində uğurlu işlər görülüb. 
Əhalisi 306 mindən çox olan 15 şəhər və rayonda ümumilikdə 1230 yerlik 15 uşaq bağçasının tikintisi məqsədilə Azərbaycan Respublikası Prezidentinin 2018-ci il 22 yanvar tarixli 3593 nömrəli Sərəncamı ilə təsdiq edilmiş “Azərbaycan Respublikasının 2018-ci il dövlət büdcəsində dövlət əsaslı vəsait qoyuluşu (investisiya xərcləri) üçün nəzərdə tutulan vəsaitin bölgüsü”nün 1.43.7-ci yarımbəndində göstərilmiş məbləğin 19 577 000 manatı Azərbaycan Respublikası Ərazilərinin Bərpası və Yenidən Qurulması üzrə Agentliyə ayrılıb.
Nazirlər Kabinetinə sərəncamdan irəli gələn məsələləri həll etmək, Maliyyə Nazirliyinə müvafiq məbləğdə maliyyələşməni təmin etmək tapşırılıb.
Azərbaycan Respublikasının regionlarında uşaq bağçalarının tikintisi ilə bağlı xərclərin bölgüsünə dair siyahı.
www.oxu.az
"
"İlham Əliyev general rütbəsi verdiMayıl Şahverdiyevə general-mayor ali hərbi rütbəsi verilib.
Oxu.Az-ın məlumatına görə, bu barədə prezident İlham Əliyev sərəncam imzalayıb.
Qeyd edək ki, Şahverdiyev Mayıl Seminar oğlu Səfərbərlik və Hərbi Xidmətə Çağırış üzrə Dövlət Xidmətinin rəis müavinidir.
www.oxu.az
"
"Mehriban Əliyeva Vatikan nümayəndə heyəti ilə görüşüb – FOTOAzərbaycanın I vitse-prezidenti, Heydər Əliyev Fondunun prezidenti Mehriban Əliyeva Müqəddəs Taxt-Tacın xarici dövlətlərlə əlaqələr üzrə katibi arxiyepiskop Pol Riçard Gallagerin başçılıq etdiyi nümayəndə heyəti ilə görüşüb.
Oxu.Az-ın məlumatına görə, M. Əliyeva bu səfərin ölkəmizlə Müqəddəs Taxt-Tac arasında münasibətlərin inkişafına təkan verəcəyinə əminliyini ifadə edib.
M. Əliyeva Azərbaycanın ölkələrimiz arasında olan münasibətlərə böyük əhəmiyyət verdiyini bildirib. Qeyd edib ki, son illər yüksək səviyyədə keçirilən görüşlər, səfərlər, 2002-ci ildə Roma Papası II İohann Pavelin, 2016-cı ildə Roma Papası I Fransiskin Azərbaycana səfərləri bu münasibətlərdə yeni tarixi səhifə açıb. Azərbaycanda əsrlər boyu müxtəlif dinlərin, mədəniyyətlərin, millətlərin nümayəndələrinin sülh və qarşılıqlı hörmət şəraitində yaşadıqlarını deyən M. Əliyeva xalqımızın bu tolerantlığı, dözümlülük ab-havasını, əmin-amanlığı çox yüksək qiymətləndirdiyini vurğulayıb və bildirib ki, bu, həm Azərbaycan dövlətinin siyasəti, həm də Azərbaycan cəmiyyətinin həyat tərzidir: 
“Bu, Azərbaycanın ən böyük sərvətlərindən biridir və eyni zamanda, heç də sabit olmayan dünyaya vacib bir mesajdır. Belə münasibəti həm Azərbaycanda qoruyuruq, həm də dünyada təbliğ edirik”.
Son illər Heydər Əliyev Fondu ilə Vatikan arasında mövcud əlaqələrdən məmnunluğunu ifadə edən M. Əliyeva birgə reallaşdırılan irimiqyaslı layihələrin əhəmiyyətini vurğulayıb. Azərbaycanın dövlət müstəqilliyinin bərpa olunmasının və ölkələrimiz arasında diplomatik əlaqələrin qurulmasının 20-ci ildönümləri münasibətilə 2011-2012-ci illərdə Vatikanda Pol Riçard Gallagerin dəstəyi ilə böyük tədbirlərin keçirildiyini, Vatikan muzeylərindən birində Azərbaycanın tarixini, ənənələrini əks etdirən sərginin təşkil olunduğunu xatırladan I vitse-prezident bildirib ki, Azərbaycan Vatikan muzeyində sərgini keçirən ilk müsəlman ölkəsi olması ilə fəxr edir.
M. Əliyeva Azərbaycanın, eyni zamanda, məşhur xristian abidələrinin qorunmasına öz töhfəsini verdiyini diqqətə çatdıraraq bildirib ki, rəhbərlik etdiyi Heydər Əliyev Fondunun dəstəyi ilə Müqəddəs Marçellinio və Pietro katakombalarının bərpası işləri görülüb və 2016-cı ildə katakombalar ictimaiyyət üçün açılıb. 
“Çox şadam ki, Heydər Əliyev Fondu bu layihədə iştirak edib”, - deyən I vitse-prezident diqqətə çatdırıb ki, Fond Piyo-Klementino muzeyində Zevsin heykəlinin bərpasında, o cümlədən “Sistina” zalında yenidənqurma işlərinin aparılmasında iştirak edib.
M. Əliyeva tədqiqatçılarımıza Vatikanın məxfi arxivində çalışmaq imkanı yaradıldığına görə minnətdarlığını bildirib. Qeyd edib ki, Azərbaycan ilə Müqəddəs Taxt-Tac arasındakı münasibətlər təqdirəlayiqdir. O, gələcəkdə də belə layihələrin davam etdirilməsinə hazır olduğunu deyib və bildirib ki, hazırda müqəddəs Sebastyan katakombalarında sərdabaların bərpası davam edir və bu ilin sonunda bu layihənin başa çatacağı nəzərdə tutulur. Bu illər ərzində işbirliyinin dostluq səviyyəsinə yüksəldiyini deyən M. Əliyeva buna görə minnətdarlığını bildirib, gələcəkdə də bu dostluğun davam edəcəyinə əminliyini ifadə edib.
Müqəddəs Taxt-Tacın xarici dövlətlərlə əlaqələr üzrə katibi arxiyepiskop Pol Riçard Gallager isə ölkəmizdə üç gün ərzində olduğunu, səfərin ona gözəl təəssürat bağışladığını, səmərəli görüşlərin keçirildiyini deyib, xalqımızın qonaqpərvərliyini yüksək dəyərləndirib. Qonaq ölkəmizə səfəri çərçivəsində katolik icması ilə görüşdüyünü diqqətə çatdırıb.








www.oxu.az
"
"Arzu Rəhimov ordenlə təltif edilibAzərbaycan prezidenti İlham Əliyev Arzu Yusif oğlu Rəhimovun II dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, A. Rəhimov Azərbaycan dövlətçiliyinə sadiqlik göstərərək vəzifə borcunu ləyaqətlə və yüksək peşəkarlıqla yerinə yetirdiyinə görə təltif edilib.
www.oxu.az
"
"Ombudsman Xocalı soyqırımının 26-cı ildönümü ilə bağlı bəyanat yaydıAzərbaycan Respublikasının insan hüquqları üzrə müvəkkili (Ombudsman) Xocalı soyqırımının 26-cı ildönümü ilə əlaqədar bəyanat yayıb. 
Ombudsman Aparatından Oxu.Az-a verilən məlumata görə, bəyanat BMT-nin baş katibinə, BMT-nin Təhlükəsizlik Şurasına, BMT-nin İnsan Hüquqları üzrə Ali Komissarına, BMT-nin Qaçqınlar üzrə Ali Komissarına, YUNİSEF-ə, Avropa İttifaqına, Avropa Şurasına, ATƏT-ə, Beynəlxalq və Avropa Ombudsmanlar İnstitutlarına, Asiya Ombudsmanlar Assosiasiyasına, İslam Əməkdaşlıq Təşkilatına və bu quruma üzv dövlətlərin Ombudsmanlar Assosiasiyasına, Avropa Uşaq Hüquqları Ombudsmanları Şəbəkəsinə, Beynəlxalq Sülh Bürosuna, müxtəlif ölkələrin ombudsmanlarına, Azərbaycanın xarici ölkələrdəki və xarici ölkələrin Bakıdakı səfirliklərinə, Azərbaycanın diaspor təşkilatlarına göndərilib. 
Bəyanatda deyilir ki, 1992-ci il fevralın 25-dən 26-na keçən gecə Azərbaycanın Xocalı şəhərində erməni silahlı birləşmələrinin keçmiş sovet ordusunun Xankəndindəki 366-cı motoatıcı alayı ilə birgə törətdiyi cinayət beynəlxalq hüquq baxımından məhz soyqırımı kimi qiymətləndirilməlidir: 
“Bu alayın çoxsaylı ağır texnikası qəfildən şəhərə yeridilib, cinayətkarlar şəhəri tərk etmək məcburiyyətində qalan dinc azərbaycanlıları amansızcasına qətlə yetirib, yaşayış evləri və sosial infrastruktur tamamilə dağıdılıb və yandırılıb.Xocalı soyqırımı zamanı 613 nəfər soydaşımızın, o cümlədən 106 qadın, 63 uşaq, 70 qocanın həyatına son qoyulub, yüzlərlə dinc sakin ağır yaralanıb, 1275 nəfər girov götürülüb. Həmin kütləvi qırğın həyata keçirilərkən 8 ailə bütünlüklə məhv edilib, 25 uşaq hər iki valideynini, 130 uşaq isə valideynlərinin birini itirib, əsir və girov götürülənlərə amansız işgəncələr verilib. Bu zaman insanların əsas hüquqları, ən başlıcası, yaşamaq hüququ kütləvi şəkildə pozulub. 
Bu faciə erməni millətçilərinin və onların havadarlarının Azərbaycan xalqına qarşı uzun müddət məqsədyönlü şəkildə davam etdirilən etnik təmizləmə və soyqırımı siyasətini bir daha təsdiq etmiş, məqsədi soydaşlarımızı öz tarixi torpaqlarından qovmaq və əzəli Azərbaycan ərazilərində “Böyük Ermənistan” dövləti yaratmaq olmuşdur. Bu hadisələr sırasında 100 illiyini qeyd etdiyimiz, 31 mart 1918-ci il tarixdə azərbaycanlılara qarşı törədilən, dünya tarixində özünün ağır nəticələri ilə seçilən soyqırımı da xüsusi yer tutur.
Xocalı soyqırımını törətməklə hərbi təcavüzün miqyasını daha da genişləndirən və ölkəmizin ayrılmaz tərkib hissəsi olan Dağlıq Qarabağı və ətraf yeddi rayonu işğal edən Ermənistanın apardığı etnik təmizləmə siyasəti nəticəsində torpaqlarımızın 20 faizi işğala məruz qalmış, 20 min soydaşımızın həyatına son qoyulmuş, bir milyondan çox soydaşımız qaçqın və məcburi köçkün vəziyyətinə düşmüş, onların hüquqları kütləvi şəkildə kobudcasına pozulmuşdur. Bu işğal zamanı erməni millətçiləri və terrorçuları Xocalı şəhərindən başqa, Azərbaycanın Kərkicahan, Malıbəyli, Quşçular, Qaradağlı, Ağdaban kəndlərində və digər yaşayış məntəqələrində də kütləvi qırğınlar törədiblər. 
Ümummilli liderimiz Heydər Əliyevin 1994-cü ildə Xocalı soyqırımı ilə bağlı xüsusi müraciəti olmuş, həmin ilin fevralında Azərbaycan Respublikasının Milli Məclisi Xocalı soyqırımına hüquqi-siyasi qiymət vermişdir. İşğal edilmiş Dağlıq Qarabağ və yeddi ətraf rayonun Azərbaycan Respublikasının ayrılmaz tərkib hissəsi olduğunu beynəlxalq hüquq, o cümlədən BMT Təhlükəsizlik Şurasının 1993-cü il tarixli məlum 822, 853, 874 və 884 saylı Qətnamələri, BMT Baş Məclisinin “Azərbaycanın işğal olunmuş ərazilərində vəziyyət” adlı 14 mart 2008-ci il tarixli Qətnaməsi, AŞPA-nın 2005-ci il tarixli 1416 saylı qətnaməsi və 1690 saylı tövsiyəsi, Avropa Parlamentinin Dağlıq Qarabağla bağlı 23 oktyabr 2013-cü il tarixli qətnaməsi bir daha sübut edir. Lakin erməni tərəfi hər zaman olduğu kimi, qeyri-konstruktiv mövqe nümayiş etdirərək, atəşkəs rejimini mütəmadi olaraq pozur, regionda sülhün bərqərar olmasına maneçilik törədir.
Ermənistanın mülki əhaliyə qarşı yönəlmiş soyqırımı siyasəti bu gün də davam etdirilir, dinc əhalinin, o cümlədən uşaqların qətlə yetirilməsi ilə nəticələnir.Azərbaycan tərəfi 30 ilə yaxın davam edən bu təcavüzə son qoyulmasına, sülhün bərqərar olunmasına mütəmadi olaraq səylər göstərir. Azərbaycan Respublikasının Prezidenti İlham Əliyev münaqişənin beynəlxalq hüququn norma və prinsiplərinə uyğun olaraq, ölkəmizin ərazi bütövlüyü çərçivəsində həll edilməsinin, zəbt edilmiş Azərbaycan torpaqlarından işğalçı qüvvələrin çıxarılmasının zəruriliyi ilə bağlı ədalətli mövqeyini dəfələrlə nüfuzlu beynəlxalq qurumların, o cümlədən BMT Baş Məclisinin tribunalarından bəyan edib.
Hər il olduğu kimi, bu il də həmin soyqırımını dünya ictimaiyyətinin diqqətinə çatdırılması məqsədilə müvafiq Sərəncamla “Xocalı soyqırımının iyirmi altıncı ildönümünün keçirilməsinə dair tədbirlər planı” təsdiq edilmiş və icra olunur.Heydər Əliyev Fondunun vitse-prezidenti Leyla Əliyevanın təşəbbüsü ilə bir çox ölkələrdə və şəhərlərdə həyata keçirilən “Xocalıya ədalət!” beynəlxalq təbliğat kampaniyası Xocalı faciəsini dünyaya soyqırımı aktı kimi tanınmasında mühüm rol oynayır. İslam Əməkdaşlıq Təşkilatı Ermənistanı təcavüzkar, Xocalı faciəsini isə soyqırımı kimi tanıyan ilk beynəlxalq təşkilatdır.
Artıq Meksika, Kolumbiya, Peru, Pakistan, Bosniya və Herseqovina, Rumıniya, Çexiya, Sudan, İordaniya, Honduras, Qvatemala, Panama, Sloveniya, Cibuti və Paraqvay parlamentləri Xocalı soyqırımını beynəlxalq hüquq normalarına əsaslanaraq tanımışlar.ABŞ-ın 22 ştatı - Massaçusets, Texas, Nyu-Cersi, Meyn, Nyu-Meksika, Arkanzas, Corciya, Oklahoma, Tennesi, Pensilvaniya, Konnektikut, Florida, Missisipi, Vest Virciniya, İndiana, Yuta, Nebraska, Havay, Montana, Arizona, Aydaho və Nevada ştatlarının qanunverici orqanlarında da müvafiq qətnamələr qəbul olunub.
Xocalıda erməni qəsbkarları tərəfindən törədilən bu kütləvi insan qırğını genosid faktıdır və insanlığa qarşı ən ağır cinayətlərdəndir. Belə ki, BMT Baş Məclisinin 1946-cı il 11 dekabr tarixli 96 (I) saylı qətnaməsində göstərilir ki, genosid insan qruplarının yaşamaq hüququnu pozmaqla yanaşı, BMT-nin məqsəd və vəzifələrinə, ümumbəşəri dəyərlərə tamamilə ziddir və dünya birliyi tərəfindən pislənir. Genosid cinayətinin əlamətləri BMT Baş Məclisinin 9 dekabr 1948-ci il tarixli 260 (III) saylı qətnaməsi ilə qəbul olunmuş “Genosid cinayətinin qarşısının alınması və cəzalandırılması haqqında” Konvensiyada müəyyən edilmişdir. Xocalı soyqırımı zamanı baş vermiş cinayət əməllərinin qabaqcadan düşünülmüş qaydada, milli əlamətinə görə insanların kütləvi şəkildə məhv edilməsi niyyəti ilə törədilməsi onun genosid aktı olduğunu sübut edir. Azərbaycana qarşı təcavüz zamanı bu Konvensiyada təsbit olunmuş genosid cinayətini təşkil edən bütün əməllər tətbiq olunmuşdur. Lakin təəssüf ki, tarix boyu azərbaycanlılara qarşı törədilən soyqırımı aktları, o cümlədən Xocalı soyqırımı beynəlxalq aləmdə hələ də öz hüquqi-siyasi qiymətini almamış, bu beynəlxaq cinayəti təşkil edənlər və törədənlər məsuliyyətə cəlb edilməmiş, onlara layiq olduqları cəzalar verilməmiş və bu məqsədlə hər hansı bir tədbir görülməyb.
Həmin faciə zamanı qətlə yetirilənlərin, şəhidlərimizin əziz xatirəsini dərin hüznlə yad edərək, yuxarıda qeyd olunanları, habelə beynəlxalq hüququn norma və prinsiplərini rəhbər tutaraq, bildirirəm ki, bu hadisə xüsusi beynəlxalq komissiya tərəfindən araşdırılmalı, səlahiyyətli beynəlxalq qurumlar tərəfindən genosid aktı kimi tanınmalı, cinayət törədənlərə qarşı cəza tədbirləri tətbiq edilməlidir. Hər bir dövləti, beynəlxalq təşkilatları bir daha bu soyqırımını ədalət naminə tanımağa, onu törədənlərin cəzalandırılması üçün həmrəyliyə və səyləri artırmağa çağırıram.
26 il əvvəl törədilmiş Xocalı soyqırımına beynəlxalq miqyasda hüquqi-siyasi qiymət verilməli, Ermənistan münaqişə ilə bağlı qəbul olunmuş məlum beynəlxalq sənədlərin qərarlarına riayət etməli, Azərbaycanın ərazi bütövlüyü, qaçqın və məcburi köçkün soydaşlarımızın pozulmuş hüquqları bərpa olunmalı, azərbaycanlı əsir və girovlar azad edilməli, onlar öz doğma yurdlarına qayıtmalı, habelə günahsız, dinc insanları qətlə yetirən cinayətkarlar tezliklə ədalət məhkəməsi qarşısında cavab verməli və cəzalandırılmalıdır”.
www.oxu.az
 
"
"Parlamentin sabahkı iclasının gündəliyi bəlli olduFevralın 13-də Milli Məclisin növbəti plenar iclası keçiriləcək.
Parlamentin mətbuat xidmətindən Oxu.Az-a bildiriblər ki, əvvəlcə iclasda R.Y.Rzayevin Azərbaycan Respublikası Ali Məhkəməsinin hakimi, Q.V.Əliyevin Naxçıvan Muxtar Respublikası Ali Məhkəməsinin hakimi təyin edilmələri, bələdiyyələrin fəaliyyətinə inzibati nəzarəti həyata keçirən orqanın illik məruzəsi haqqında müzakirələr aparılacaq.
Bundan başqa, deputatlar “Ələt azad iqtisadi zonası haqqında”, “Azərbaycan Respublikası Hökuməti ilə Benilüks Dövlətləri Hökumətləri arasında xidməti pasport sahiblərinin viza tələblərindən azad edilməsi haqqında” Sazişin təsdiq edilməsi barədə, “Azərbaycan Respublikası Hökuməti ilə Macarıstan Hökuməti arasında avtomobil nəqliyyatı ilə beynəlxalq sərnişin və yük daşımaları haqqında” Sazişin təsdiq edilməsi barədə qanun layihələrini nəzərdən keçirəcəklər.
İclasda İnzibati Xətalar Məcəlləsində, “Konstitusiya Məhkəməsi haqqında”, “Energetika haqqında”, “Elektroenergetika haqqında”, “Qaz təchizatı haqqında”, “Elektrik və istilik stansiyaları haqqında”, “Qaz təchizatı haqqında”, “Meliorasiya və irriqasiya haqqında”, “Bələdiyyələrin su təsərrüfatı haqqında”, “Daşınmaz əmlakın dövlət reyestri haqqında”, “Daşınmaz əmlakın dövlət reyestri haqqında”, “Hərbi vətənpərvərlik tərbiyəsində xidmətlərə görə” Azərbaycan Respublikası medalının təsis edilməsi ilə əlaqədar “Azərbaycan Respublikasının orden və medallarının təsis edilməsi haqqında” qanunlarda dəyişikliklər edilməsi barədə qanun layihələrinə baxılacaq.
Eyni zamanda, iclasda “Əlilliyi olan şəxslərin hüquqları haqqında"" qanun layihəsi barədə müzakirələr aparılacaq.
Kamil HƏMZƏOĞLU
www.oxu.az
"
"Qüdrət Həsənquliyevin namizədliyi irəli sürüldüBütöv Azərbaycan Xalq Cəbhəsi Partiyasının (BAXCP) İdarə Heyəti aprelin 11-də keçiriləcək növbədənkənar prezident seçkiləri ilə bağlı bəyanat yayıb.
Oxu.Az-ın xəbərinə görə, bəyanatda bildirilir ki, BAXCP partiyanın sədri, millət vəkili Qüdrət Həsənquliyevin prezidentliyə namizədliyini irəli sürür.
“Bir sıra radikal müxalifət partiyalarının sonuncu seçkilərdən keçən 4 il 6 ayda nail ola bilmədiyi dəyişikliklərə son 6 ayda  nail ola biləcəyini iddia edərək növbədənkənar prezident seçkilərinə qatılmadığını, bununla da bəzi xarici dairələrə Azərbaycan əleyhinə təbliğat kampaniyalarını genişləndirmələrinə zəmin yaratdığını təəssüflə qeyd edərək, seçkilərdə vahid namizədlə iştiraka dair bir sıra partiyalarla aparılan müzakirələrin hələlik yekun nəticəyə varmadığını, seçkilərin rəsmən elan olunduğunu və bu səbəbdən partiyanın seçkilərdə iştirakla bağlı qərar qəbul etməsi və seçkilərə hazırlığı üçün vaxtının məhdud olacağını önə çəkərək, Azərbaycan Respublikası Prezidentinin növbədənkənar seçkilərinə öz namizədi ilə qatıldığını və partiyanın sədri, BAXCP İdarə Heyəti prezidentliyə namizədlərin öz namizədliklərini geri götürmələri üçün Seçki Məcəlləsində nəzərdə tutulmuş son müddətədək vahid namizədin müəyyənləşdirilməsi ilə bağlı müzakirələri davam etdirəcəyini bildirir”, - deyə bəyanatda qeyd olunub. 
İdarə Heyətinin qərarına əsasən, partiya sədrinin müavini Elçin Mirzəbəyli BAXCP-nin səlahiyyətli nümayəndəsi, maliyyə şöbəsinin müdiri İlqar Məmmədxanov isə maliyyə məsələləri üzrə səlahiyyətli nümayəndə təyin ediliblər.
Bu gün BAXCP sədrinin prezidentliyə namizədliyinin irəli sürülməsinin təsdiqi üçün sənədlər Mərkəzi Seçki Komissiyasına təqdim olunub.
Kamil HƏMZƏOĞLU
www.oxu.az
"
"Xocalı soyqırımının 26-cı ildönümü ilə bağlı tədbirlər planı təsdiqləndi“Xocalı soyqırımının iyirmi altıncı ildönümünün keçirilməsinə dair tədbirlər planı” təsdiq edilib.
Oxu.Az-ın xəbərinə görə, Azərbaycan Prezidenti Administrasiyasının rəhbəri Ramiz Mehdiyev bununla bağlı sərəncam imzalayıb.  
Tədbirlər planında Bakının Xətai rayonunda, Goranboy rayon mərkəzində və Ağcakənd qəsəbəsində Xocalı soyqırımı qurbanlarının xatirəsinə ucaldılmış abidələrin önünə əklil qoyulması mərasimlərinin keçirilməsi, ictimaiyyət nümayəndələri tərəfindən Şəhidlər xiyabanının ziyarət edilməsi, Azərbaycanın xarici ölkələrdəki səfirliklərində, nümayəndəliklərində, konsulluqlarında və diaspor təşkilatlarında soyqırımı ilə bağlı tədbirlərin (mətbuat konfranslarının, anım mərasimlərinin və s.) təşkili, xarici və yerli kütləvi informasiya vasitələri, o cümlədən teleradio kanallarında qanlı qırğını əks etdirən materialların yayılması və internet şəbəkəsində mütəmadi olaraq yenilənməsi nəzərdə tutulub.
Bundan başqa, ölkədə fəaliyyət göstərən dini konfessiya və qurumlar tərəfindən Xocalı soyqırımı qurbanlarının xatirəsinə həsr olunan anım mərasimləri təşkil ediləcək, idarə və təşkilatlarda, təhsil və mədəniyyət müəssisələrində xatirə gecələri, foto-rəsm sərgiləri, şahidlərlə görüşlər keçiriləcək, Azərbaycanın ərazi bütövlüyü uğrunda mübarizəyə həsr olunan sənədli və bədii filmlər göstəriləcək.
Xocalılıların müvəqqəti məskunlaşdıqları şəhər və rayonlarda (Bakı, Sumqayıt, Gəncə, Mingəçevir, Şəki, Goranboy, Bərdə, Sabirabad, Göyçay, Zaqatala, Oğuz, Balakən) dövlət qurumları rəhbərlərinin, Milli Məclisin deputatlarının və ziyalıların şəhid ailələri ilə görüşləri təşkil olunacaq.
Fevralın 26-da təhsil müəssisələrində ilk dərslər Xocalı soyqırımına həsr olunacaq, həmin gün saat 17:00-da bütün ölkə ərazisində Xocalı soyqırımı qurbanlarının xatirəsi bir dəqiqəlik sükutla yad ediləcək, Xocalı soyqırımı günü ilə əlaqədar respublikanın şəhər və rayonlarında, kənd və qəsəbələrində Azərbaycanın dövlət bayraqları endiriləcək.
www.oxu.az
"
"Nazir: Suriyadakı erməni əsilli qaçqınlar Qarabağda yerləşdirilirXarici işlər naziri Elmar Məmmədyarov ölkəmizdə səfərdə olan Vatikanın xarici dövlətlərlə əlaqələr üzrə katibi Pol Riçard Qalaqerin başçılıq etdiyi nümayəndə heyətini qəbul edib.
XİN-in mətbuat xidmətindən Oxu.Az-a verilən məlumata görə, tərəflər Azərbaycanla Vatikan arasında əlaqələrin inkişafından məmnun olduqlarını ifadə ediblər.
24-27 sentyabr 1997-ci ildə Azərbaycan prezidenti Heydər Əliyevin və 6 mart 2015-ci il tarixində Azərbaycan prezidenti İlham Əliyevin Vatikana rəsmi səfərlərinin, eləcə də Roma Papası II İoan Pavelin 2002-ci ilin may ayının 22-də və Papa Fransiskin 2016-cı il oktyabr ayının 2-də ölkəmizə həyata keçirdikləri tarixi səfərlərin Azərbaycan-Vatikan əlaqələrində yeni mərhələ açdığı xüsusilə qeyd olunub.
Azərbaycanın tarixən müxtəlif mədəniyyətlər və dinlərin nümayəndələrinin sülh şəraitində birgə yaşadığı məkan olduğunu bildirən nazir E. Məmmədyarov Azərbaycanın milli tolerantlıq ənənələri əsasında dünyada sülh şəraitində birgə yaşayış, qarşılıqlı hörmət və multikulturalizm ideyalarını təşviq etdiyini diqqətə çatdırıb. Bu xüsusda ölkəmizin təşəbbüsü ilə keçirilən Beynəlxalq Humanitar Forum və Mədəniyyətlərarası və Dinlərarası Dialoq Forumunun əhəmiyyəti vurğulanıb.
Ölkəmizdə olmasından məmnunluğunu bildirən P. Qalaqer Azərbaycan prezidenti İlham Əliyev tərəfindən qəbul olunduğunu və görüş zamanı çox faydalı müzakirələrin aparıldığını bildirib, Azərbaycanda katolik icmasına göstərilə dəstək və qayğıya görə öz təşəkkürünü bildirən arxiyepiskop ölkəmizdə tolerantlıq səviyyəsini və digər dini icmalara hörməti yüksək qiymətləndirib.
2017-ci ilin Azərbaycanda “İslam Həmrəyliyi İli” elan olunduğunu bildirən E. Məmmədyarov Qafqaz Müsəlmanları İdarəsi və Dini Qurumlarla İş üzrə Dövlət Komitəsinin birgə təşkilatçılığı ilə “2017 - İslam Həmrəyliyi İli: Dinlər və mədəniyyətlərarası dialoq” mövzusunda beynəlxalq konfransın keçirildiyini və Vatikan nümayəndəsinin sözügedən konfransda iştirakını təqdirəlayiq hal kimi qiymətləndirib.
Müqəddəs Taxt-tacın Mədəniyyət üzrə Pontifik Şurası ilə Heydər Əliyev Fondu arasında sıx əməkdaşlıq əlaqələrinin mövcud olduğunu qeyd edən tərəflər bu sahədə əməkdaşlığın daha da inkişaf etdirilməsində Azərbaycanın I vitse-prezidenti Mehriban Əliyevanın müstəsna rolunu qeyd ediblər. Heydər Əliyev Fondunun maliyyə dəstəyi ilə Vatikanda bir sıra tarixi abidələrin, ələlxüsus katakombaların bərpası məsələsi yüksək qiymətləndirilib.
Ölkəmizin orta əsr tarixi ilə bağlı Vatikanın arxivlərində çoxlu sayda qiymətli sənədlərin mövcud olduğunu xatırladan E. Məmmədyarov sözügedən yazıların üzrə çıxarılmasında göstərdiyi dəstəyə görə Vatikana dərin təşəkkürünü bildirib və bu sahədə əməkdaşlığın davam etdirilməsinin vacibliyini vurğulayıb. 
Görüş əsnasında nazir E. Məmmədyarov həmkarına Ermənistan-Azərbaycan Dağlıq Qarabağ münaqişəsinin həlli üzrə danışıqlar prosesi, Azərbaycanın haqlı və ədalətli mövqeyi, habelə, Ermənistanın Azərbaycanın işğal olunmuş ərazilərində Azərbaycan xalqına aid maddi-mədəni və dini irsin talan və məhv edilməsi siyasəti haqqında məlumat verib. Habelə, Ermənistan tərəfindən Suriyadan olan erməni əsilli qaçqınların qeyri-qanuni şəkildə işğal olunmuş Azərbaycan ərazilərində yerləşdirilməsinə toxunan nazir bildirib ki, işğal olunmuş ərazilərdə məskunlaşma siyasətinin aparılması və məqsədyönlü şəkildə demoqrafik tərkibin dəyişdirilməsi cəhdləri beynəlxalq humanitar hüququn kobud şəkildə pozulmasıdır. Nazir Ermənistanın işğalı nəticəsində bir milyondan artıq azərbaycanlının etnik təmizləməyə məruz qaldığını diqqətə çatdırıb. 
Görüşdə bu gün dünyada artmaqda olan rasizm, ksenofobiya, etnik və dini zəmində nifrət meylləri, münaqişələrə dini don geyindirmək cəhdlərinə münasibətdə qarşılıqlı narahatlıq ifadə edilib. 
Həmçinin, tərəflər Azərbaycan və Vatikan arasında əlaqələrin inkişafı, yüksək səviyyəli qarşılıqlı səfər mübadiləsi kimi məsələlər ətrafında fikir mübadiləsi aparıblar.








www.oxu.az
"
"Zahid Oruc prezidentliyə namizədliyini irəli sürdüMüstəqil millət vəkili Zahid Oruc aprelin 11-də keçiriləcək prezident seçkilərinə namizədliyini irəli sürüb.
Bu haqda Oxu.Az-a millət vəkili özü məlumat verib.
Z. Oruc bildirib ki, sənədlərini 2 gün öncə Mərkəzi Seçki Komissiyasına (MSK) təqdim edib. Onun sözlərinə görə, təşəbbüs qrupu tərəfindən müstəqil qaydada seçkilərə qatılıb.
“Mətbuata açıqlamamda da bildirdiyim kimi, mən sadə bir ailənin övladıyam.Heç bir partiya mənsubiyyətinə malik deyiləm.Ölkəmizdə milyonlara insan partiyalı vəsiqə daşımır. Əgər zəhmətkeş bir ailənin təmsilçisi prezidentliyə namizəd ola bilirsə, deməli, Ulu öndər Heydər Əliyevin qurduğu ölkədə xəyallar gerçəkləşir.Mənə görə ən böyük sərvət insanların arzusudur.Vaxtilə böyük ideallarla yaşayan sadə amerikalılar kimi bizim də arzularımız var. Baxın,ölkəmizdə müstəqllik illərində doğulan nəslin artıq 27 yaşı var və onlar artıq yetkinləşir,həyatda öz uğurlu yerlərini tutmağa çalışırlar.Prezident seçkilərində bizim əsas hədəf qrupumuz onlar olacaq. Seçkilərin nəticələri birinci növbədə xalqa lazımdır. Biz ölkəmizin gələcəyinə inananların birliyinə nail olmalıyıq” - deyə, Z. Oruc sözlərinə əlavə edib.
Qeyd edək ki, Z. Oruc prezidentliyə iddialı ikinci deputatdır.
Xatırladaq ki, bu günə kimi prezident İlham Əliyev, KXCP sədri Mirmahmud Mirəlioğlu, Vətəndaş və İnkişaf Partiyasının sədri Əli Əliyev, Yeni AXCP-nin sədri Razi Nurullayev, Müasir Müsavat Partiyasının sədri Hafiz Hacıyev, Ağ Partiyanın sədri Tural Abbaslı, Milli Dirçəliş Hərəkatı Partiyasının sədri, deputat Fərəc Quliyev və Azərbaycan Liberal Demokrat Partiyasının lideri Fuad Əliyevin namizədliyi irəli sürülüb.
Eyni zamanda qeyd edək ki, Z. Oruc ikinci dəfədir ki, prezident seçkilərinə qatılır. Belə ki, Z. Oruc sonuncu-2013-cü il prezident seçkilərində də namizəd kimi iştirak etmiş və 1, 46 faiz səs toplamışdı.
Kamil HƏMZƏOĞLU
www.oxu.az
"
"Deputatdan “siyasi mühacirlər”ə: Kişi kimi mübarizə aparınMübarizəni kişi kimi apararlar: siyasi mübarizəni normal qəbul edirəm, harada seçki varsa, orada müxtəlif siyasi qütblərin mübarizəsi də var, ancaq təhqiramiz ifadələr heç kimə başucalığı gətirmir.
Oxu.Az xəbər verir ki,  bunu millət vəkili Adil Əliyev deyib.
“Deməli, Qərb ölkələrinə sığınan bəzi azərbaycanlılar prezidentimiz haqqında ağızlarına gələni danışır, təhqiramiz ifadələr işlədirlər və sosial şəbəklərdə bu səpkili görüntülər yayırlar.
Olmaz belə! Ağlınızı başınıza yığın! Bəziləriniz burada quzu balası kimi idiniz, elə ki, Avropaya köçdünüz, “əjdahaya” dönmüsünüz, hamıya ağıl qoymağa çalışırsınız, xoşunuz gəlmədiyi insanları təhqir edirsiniz, əlinizə meqafon alıb özünüz kimi 3-4 nəfərlə Azərbaycanın səfirlikləri qarşısında bağırırsınız”, - deyən millət vəkilinin həmin şəxsləri başa düşdüyünü sözlərinə əlavə edib:
“Başa düşürəm, Avropada oturum haqqı almağın ağır şərtləri var və bəziləriniz bu haqqı almaq üçün isbat eləməlisiniz ki, guya sizi Azərbaycanda siyasi fikirlərinizə görə təqib ediblər, nahaq yerə həbsə atıblar və s.
İndi də Avropada ona görə qışqırıb-bağırırsınız ki, avropalı məmurlara Azərbaycanı siyasi səbəblərə görə tərk etdininizə inandıra biləsiniz. Ancaq avropalı məmurlar son illər xeyli təcrübə qazanıblar, bilirlər ki, bu kimi “izahların” çoxu sənədləriniz kimi saxtadır, həmin “sənədləri” də pulla müxtəlif partiyalardan almısınız.
Təsadüfi deyil ki, son aylarda oturum almağın ən ağır olduğu Almaniyada neçə-neçə azərbaycanlını geri qaytarmağa qərar veriblər. Belələri hansı üzlə geri qayıdacaqlar? Axı, yalanları üzə çıxacaq, ona görə də eyvana çıxıb özünü atmaq istəyən və bununla almaniyalı məmurları hədələyənlər də var.
Bir ölkəni qeyri-leqal şəkildə başqası ilə əvəz edib qabyuyan işləməyə hazır olan da az deyil. Nə deyim, bu, sizin öz seçiminizdir. Bizim seçimimiz isə vətənimizdə yaşayıb ölkəmizi inkişaf etdirmək, torpaqlarımızın işğaldan azad ediləcəyi günü yaxınlaşdırmaq və məmləkətimizdə problemlər varsa, onların həllinə nail olmaqdır”.
Millət vəkili həmin şəxslərə səslənərək qeyd edib ki, Azərbaycan prezidenti ilə Berlində, Parisdə “mübarizə” aparmaqdansa, torpaqlarımızı işğal edən Ermənistan prezidenti ilə mübarizə aparın, onun şəklini ayaqyolundan asın, asfalta şəklini vurun:
“Xaricə qaçmısınız, bu, öz işinizdir, Azərbaycanı bəyənmirsiniz, buna da qarışmıram, ancaq gedib vətənə və dövlətimizin atributlarına təhqir yağdırmayın. Azərbaycan prezidenti ilə Berlində, Parisdə mübarizə aparmaqdansa, torpaqlarımızı işğal edən Ermənistan prezidenti ilə mübarizə aparın, onun şəklini ayaqyolundan asın, asfalta şəklini vurun!
Budur əsl vətənpərvərlik. Yox, əgər Azərbaycanda dəyişiklik istəyirsinizsə, qayıdın ölkəyə, istədiyiniz müxalifət partiyasının üzvü olun və burada mübarizənizi aparın, Berlində, Parisdə bağırmaqla Azərbaycanı dəyişə bilməyəcəksiniz, belə dəyişiklik heç kimə lazım da deyil!
Prezidentimizin də dediyi kimi, cəmiyyət sizin təriflədiyiniz 1990-cı illərin əvvəllərini yaşayıb, bir daha həmin günlərə qayıtmaq istəmir. Sizin Avropadan bağırtılarınız da o illərin xaosunu, anarxiyasını xatırladır.
Nə yaxşı ki, qürbətdə yaşayan azərbaycanlıların içərisində ölkəsini sevən, Azərbaycan prezidentinin siyasətini dəstəkləyən, erməni lobbisi ilə mübarizə aparan soydaşlarımız çoxluq teşkil edir. Çünki onlar saxtakar vətənpərvərlərdən fərqli olaraq, prezidentin bütün ölkəni və milləti təmsil etdiyini anlayır, prezidentə qarşı deyil, Azərbaycanın düşmənlərinə qarşı mübarizə aparırlar.
Mən onların bir çoxunu şəxsən tanıyıram, Avropa ölkələrinə səfərlərim zamanı onlarla görüşüb fikir mübadiləsi aparmışam və erməni lobbisi ilə mübarizədə mümkün olan kömək və dəstəyimi də əsirgəməmişəm”.
Kamil HƏMZƏOĞLU
www.oxu.az
"
"Deputat “Metsamor”la bağlı məsələ qaldırdıErmənistanın “Metsamor” Atom Elektrik Stansiyası (AES) region üçün birbaşa ciddi təhlükə mənbəyinə çevrilib.
Oxu.Az xəbər verir ki, bunu GUAM Parlament Assambleyasında (PA) Azərbaycan nümayəndə heyətinin üzvü Əli Məsimli Litvanın paytaxtı Vilnüs şəhərində Baltik Assambleyasının (BA) alternativ və bərpa olunan enerji məsələlərinə həsr olunmuş müzakirələrində çıxışı zamanı deyib.
O qeyd edib ki, çıxış zamanı dünyada alternativ və bərpa olunan mənbələr hesabına elektrik enerjisi istehsalının sürətlə artdığını nəzərə çatdırıb:
“Qeyd etdim ki, həmin enerji növlərinin maya dəyəri sürətlə aşağı düşdüyündən rəqabət qabiliyyəti də artır və bu da istehsalın sürətlə genişləndirilməsini sərfəli edir.
Bu gedişlə alternativ enerji alternativsiz olub, nəinki neft və qazı, həm də atom enerjisini əvəz edəcək. Diqqətə çatdırdım ki, ötən əsrin 70-ci ilərində istismara verilmiş “Metsamor” AES  köhnəlib, müasir standartlara cavab vermir və seysmik zonada yerləşir. Ona görə də “Metsamor” region üçün birbaşa ciddi təhlükə mənbəyinə çevrilib”.
Bununla əlaqədar olaraq Ə.Məsimli beynəlxalq ictimaiyyəti, beynəlxalq qurumları, o cümlədən  Avropa İttifaqını bu məsələyə diqqəti artırmağa və “Metsamor”un  bağlanması, təhlükəsiz yolla istismardan çıxarılması üçün Ermənistan hökumətinə təsir göstərməyə çağırdığını sözlərinə əlavə edib.
Kamil HƏMZƏOĞLU
www.oxu.az
"
"XİN təyyarə qəzasında ölən azərbaycanlı ilə bağlı məlumat yaydıAzərbaycan Xarici İşlər, Fövqəladə Hallar və Daxili İşlər nazirlikləri əlaqələndirilmiş şəkildə Saratov hava yollarına məxsus Moskva-Orsk reysi ilə uçuş həyata keçirən təyyarədə baş vermiş qəzada həlak olduğu bildirilən şəxsin Azərbaycan vətəndaşı olmasını araşdırıb.
Bunu Oxu.Az-a XİN-nin mətbuat xidmətinin rəhbəri Hikmət Hacıyev bildirib. 
H.Hacıyev qeyd edib ki, Xarici İşlər Nazirliyi, Fövqəladə Hallar Nazirliyi və Daxili İşlər Nazirliyi tərəfindən əlaqələndirilmiş şəkildə Saratov hava yollarına məxsus Moskva-Orsk reysi ilə uçuş həyata keçirən təyyarədə baş vermiş qəzada həlak olduğu bildirilən şəxsin Azərbaycan vətəndaşı olması araşdırılıb:
“Təyyarə qəzasında həlak olduğu bildirilən 5 may 1971-ci il təvəllüdlü, Yevlax rayon sakini Qəhrəmanov Namiq İnayət oğlu Azərbaycan Respublikasının vətəndaşıdır. Məsələ ilə əlaqədar Azərbaycanın Rusiyadakı Səfirliyi və aidiyyəti dövlət qurumları Rusiyanın müvafiq dövlət təşkilatları ilə təmasdadır”.   
www.oxu.az
"
"Baş nazirin müavininin səlahiyyətləri dondurulubBaş nazirin müavini, Yeni Azərbaycan Partiyası (YAP) sədrinin müavini – icra katibi Əli Əhmədov aprelin 11-də Azərbaycan Respublikasında keçiriləcək prezident seçkilərində hakim partiyanın  səlahiyyətli nümayəndəsi təyin edilib.
Bu barədə Oxu.Az-a YAP-ın mətbuat xidmətindən məlumat verilib.
Qeyd olunub ki, Ə. Əhmədov Seçki Məcəlləsinin tələblərinə müvafiq olaraq, 2018-ci il fevralın 12-dən aprel ayının 11-dək baş nazirin müavini dövləti vəzifəsindən ödənişsiz məzuniyyətə çıxıb.
Kamil HƏMZƏOĞLU
www.oxu.az
"
"İlham Əliyev Putinə başsağlığı verdiAzərbaycan prezidenti  İlham Əliyev Rusiya Federasiyasının prezidenti Vladimir Putinə Rusiyada baş vermiş dəhşətli təyyarə qəzası ilə bağlı başsağlığı verib.
Oxu.Az xəbər verir ki, başsağlığında qeyd olunur:
“Hörmətli Vladimir Vladimiroviç,
Moskva vilayəti ətrafında baş vermiş və çoxsaylı insan tələfatına səbəb olmuş aviasiya qəzası barədə xəbər məni dərindən sarsıtdı.
Sizə, həlak olanların doğmalarına və yaxınlarına, bütün Rusiya xalqına Azərbaycan xalqı adından və şəxsən öz adımdan dərin hüznlə başsağlığı verirəm”.
www.oxu.az
"
"Politoloq: Həmsədrlər ermənilərin başına ağıl qoymalıdırlar  2018-ci ilin yazında həm Azərbaycanda, həm Ermənistanda, o cümlədən də Rusiyada prezident seçkiləri gözlənilir. Bu siyasi hadisələrin Dağlıq Qarabağ münaqişəsinin nizamlanması ətrafındakı danışıqlar prosesinə necə təsir göstərəcək və ümumilikdə 2018-ci ildə Qarabağ münaqişəsindən nə gözləmək lazımdır? Bu barədə Oxu.Az-ın suallarını Milli Məclisin deputatı Rasim Musabəyov cavablandırır.
 
- Bildiyimiz kimi, bu yazda Ermənistanda, Rusiyada və Azərbaycanda prezident seçkiləri keçiriləcək. Necə düşünürsüz, seçki ili, həmçinin seçkiqabağı vəziyyət Qarabağ nizamlanması üzrə danışıqlar prosesinə necə təsir edəcək?
- Prezident seçkiləri münaqişənin nizamlanmasına birbaşa təsir göstərmir, lakin bizdə seçkilərin aprelə keçirilməsi danışıqlar aparmaq üçün daha əlverişli şərait yaradır. Əks halda Ermənistanda seçkiləri, sonra orada hökumətin formalaşmasını, yay tətilləri, Azərbaycandakı seçkiləri gözləmək lazım gələr və beləliklə, 2018-ci il itə bilərdi. İndi isə bütün seçki prosesinin aprel ayında başa çatmasına görə danışıqlar prosesinin yubadılması üçün səbəb olmayacaq. Ona görə, bu, nizamlamada müsbət məqamı tutmaq üçün yaxşı imkandır.
- Hazırda danışıqlar prosesi hansı mərhələdədir?
- Azərbaycan XİN başçısının dediyi kimi, indi predmetli danışıqlar aparılır. Lakin onların nə ilə nəticələnəcəyini qabaqcadan söyləmək çətindir.
- Bildiyimiz kimi, Ermənistanda parlament hakimiyyəti qurulacaq və artıq baş nazir əsas rol oynayacaq. Yeni baş nazir danışıqlarda yeni sima olacaq və artıq Azərbaycan prezidenti Serj Sarkisyanla deyil, yeni baş nazirlə görüşəcək. Yeni insan öz ölkəsində yeni vəzifədən danışıqlar prosesinə necə təsir göstərəcək?
- Dövlət başçısı onsuz da prezident olacaq, sadəcə əsas hakimiyyət səlahiyyətləri hökumətin və onun başçısının əlində cəmləşəcək. Danışıqları isə xarici işlər nazirləri aparırlar və Edvard Nalbandyanın qalıb-qalmayacağını söyləmək çətindir, lakin düşünürəm ki, o vəzifəsini itirməyəcək. Ümumiyyətlə, mənə elə gəlir ermənilərin danışıqlar tərəfi ciddi dəyişməyəcək.  
- 2018-ci illə bağlı hansı ümidləriniz var və bu il dəyişikliklərə gətirə bilərmi?
- Mən düşünürəm ki, bu il nəticəli ola bilər, çünki alternativ hər kəsə aydındır. Əgər danışıqlar prosesində irəli çıxmaq hesabı ilə ciddi danışıqlar olmasa, onların alternativi kimi hərbi əməliyyatların bərpası və ən azı təmas xəttində vəziyyətin gərginləşməsi olacaq.  
Düşünmürəm ki, bu, yaxşı variantdır, bu faktın dərk olunması ənənəvi olaraq ermənilərə hamilik edən və Minsk qrupunun həmsədrləri olan ölkələri – Fransa, Rusiya və ABŞ-ı tərpətməlidir. Onlar ermənilərə ağıl verməli, onların ərazi iddialarını məhdudlaşdırmalıdırlar və bu baş versə, nizamlamada inkişaf olacaq. Əks halda mən istisna etmirəm ki, yayda və ya payızda təmas xəttində neqativ proseslər başlaya bilər.
R.Q. 
www.oxu.az
"
"Deputatlar boykotdan danışdıBoykot olunmuşların boykot qərarının seçkiyə heç bir təsiri yoxdur və olmayacaq.
Bunu Oxu.Az-a açıqlamasında millət vəkili Eldəniz Səlimov Milli Şuranın, Müsavat və Ümid Partiyalarının növbədənkənar 11 aprel seçkilərini boykot etməklə bağlı qərarlarına münasibətini bildirərkən deyib.
Millət vəkili bildirib ki, əslində  həmin qüvvələr artıq neçə illərdir Azərbaycan cəmiyyəti və seçicisi tərəfindən boykot ediliblər:
“Çünki Azərbaycan insanı, Azərbaycan seçicisi kimin kim olduğunu artıq yaxşı bilir, tanıyır. Azərbaycan vətəndaşını artıq 80-lərin sonları, 90-ların əvvəllərindəki kimi yalançı, quru, boş, gerçəkləşməsi mümkün olmayan vədlərlə aldatmaq mümkün deyil. Azərbaycan insanı, Azərbaycan vətəndaşı artıq şirin, boş vədlərə aldanıb, yenidən xəyal qırıqlığına uğramaq istəmir. 
Ona görə də 1993-cü ilin yayı və payızından bəri hər dəfə həmin qüvvələrə öz layiqli qiymətini verir, onları boykot edir. Belə olan təqdirdə də, onların  növbəti boykot qərarı verməsi nəyi dəyişəcək ki?! İndiyə kimi verdikləri boykot qərarı nəyi dəyişib, nəyə təsir göstərib ki, son qərarları da nəyə təsir edə, nəyi dəyişə ki?! 
Onsuz da onların son 20-25 ildə heç bir nüfuzları, dayaqları qalmayıb, cəmiyyət tərəfindən boykot, siyasi təcrid ediliblər, bu qərarları ilə isə  bir daha özlərini həm gülünc vəziyyətə salmış, həm də növbəti uğursuzluq, tam fiasko həddində olduqlarını nümayiş oldular. Əslində onların boykotdan başqa çarələri də qalmırdı. Seçkilərə getsəydilər, bir daha biabır olacaq, boykot ediləcəkdilər. Ona görə də həm aldıqları növbəti tapşırığı yerinə yetirmiş oldular, həm də özlərini guya ki, ""sığortaladılar"". 
Ancaq qeyd etdiyim kimi, həmin qüvvələrin boykot qərarının seçkilərə heç biri təsiri yoxdur və olmayacaq. Azərbaycanda seçkilər hər zaman olduğu kimi, bu dəfə də beynəlxalq standartlara, demokratiya və şəffaflıq prinsiplərinə uyğun keçiriləcək. Seçkilərdə hər kəs üçün lazım olan şərait yaradılıb və yaradılacaq ki, əlavə bəhanələrə ehtiyac qalmasın. Seçkilər həm də alternativ namizədlərin iştirakı ilə keçiriləcək. Artıq hər kəsə də məlum olduğu kimi, bir neçə partiya seçkilərdə iştirak qərarını açıqlayıb və namizədini irəli sürüb. 
Hətta, müstəqil şəxslərdən də namizədliyini irəli sürən, özünü sınamaq istəyən insanlar var. Bu baxımdan, heç kim, heç bir qüvvə Azərbaycanda keçiriləcək 11 aprel seçkilərinin üzərinə kölgə sala bilməz və bilməyəcək. Buna hər kəs əmin olsun.  Çünki demokratiya, demokratik seçki bizim, Azərbaycanın öz könüllü seçimidir”.
Digər millət vəkili Kamilə Əliyeva da boykot qərarı verən qüvvələrin, radikalların növbəti addımlarının siyasi oyunbazlıqdan, cığallıqdan başqa bir şey olmadığını bildirib.
Onun sözlərinə görə, Azərbaycan cəmiyyətinin özünün çoxdan boykot etdiyi kiçik bir siyasi kəsimdən bundan artıq nə isə gözləmək də mümkün deyil və faydasızdır:
“Onlar neçə illərdir elə hey seçkiləri boykot edə-edə gedirlər. Soruşan lazımdır ki, bununla nə qazanmısınız, nə əldə etmisiniz?... Bəlkə sıralarınız artıb, bəlkə siyasi bazanız, siyasi dayaqlarınız möhkəmlənib, bizim xəbərimiz olmayıb?... Əslində isə bu cür gülməli, vecsiz qərarlar verməklə özünüz boykot olunmusunuz, özünüz Azərbaycan cəmiyyətindən “2” qiyməti almısınız. İndi də belə bir qərar verməklə yenə özünüzü bir daha rəzil etmiş, Azərbaycan cəmiyyətinin gözündən tam salmış oldunuz. 
Dediyim kimi, onsuz da heç bir gücünüz, nüfuzunuz yoxdur, heç bir hörmət-izzət sahibi deyildiniz, son addımınızla bir daha özünüzü tam biabır etmiş oldunuz. Amma bunun bizə, Azərbaycan cəmiyyətinə, hakim siyasi qüvvəyə heç bir aidiyyəti yoxdur. 
Özləri bilər, biz onların işlərinə qarışa bilmərik, bizim yolumuz, məramımız, hədəfimiz bəllidir. Bizlər Azərbaycanın ölkə Prezidenti İlham Əliyevin rəhbərliyi altında növbəti qələbələrdən qələbələrə, uğurlardan uğurlara doğru irəliləməsini istəyir, hədəfləyir və heç kimdən də çəkinmədən öz müstəqil yolumuzla inamla, qürurla addımlayırıq. Son 15 ildə Azərbaycan nəinki bölgənin, dünyanın lider dövlətlərinin, söz, nüfuz sahiblərindən birinə çevrilib. Ölkəmiz əsl dialoq, həmrəylik, tolerantlıq məkanıdır. 
Bunlar da təbii ki, cənab İlham Əliyevin sayəsində mümkün olub. Odur ki, biz İlham Əliyev cənablarının daha 7 il müddətinə dövlət başçısı olmasını, seçilməsini istəyir və bu baxımdan da inanırıq ki, 11 aprel seçkiləri bu istiqamətdə növbəti zəfər təntənəmiz olacaq”.
Kamil HƏMZƏOĞLU
www.oxu.az
"
"İlham Əliyev Həsən Ruhanini təbrik edibAzərbaycan Prezidenti İlham Əliyev İran İslam Respublikasının Prezidenti Həsən Ruhanini təbrik edib.
Oxu.Az-ın məlumatına görə, təbrik məktubunda deyilir:
“İran İslam Respublikasının milli bayramı – İslam İnqilabının Qələbəsi Günü münasibətilə Sizi və bütün xalqınızı şəxsən öz adımdan və Azərbaycan xalqı adından səmimi qəlbdən təbrik edirəm.
Dövlətlərarası münasibətlərimizin yüksək səviyyəsi tarixən dostluq və mehriban qonşuluq şəraitində yaşamış xalqlarımızın iradəsini özündə bariz şəkildə əks etdirir. İnanıram ki, qarşılıqlı səylərimizlə bundan sonra da həm ikitərəfli qaydada, həm də regional layihələr çərçivəsində əməkdaşlığımızın müvəffəqiyyətlə davam etməsinə töhfələr verəcəyik.
Bu əlamətdar gündə Sizə möhkəm cansağlığı, işlərinizdə uğurlar, dost və qardaş İran xalqına daim sülh və rifah arzulayıram”.
A.M.
www.oxu.az
"
"Kristyan Karanbö İlham Əliyevlə görüşündən danışdıDünya Kuboku ilə birgə dünən ölkəmizdə olmuş Kristyan Karanbö Azərbaycan Respublikası prezidenti İlham Əliyevlə görüşündən danışıb.
Oxu.Az xəbər verir ki, Fransa millisi ilə dünya və Avropa çempionu olmuş qonaq ölkə başçısı ilə futbol haqda söhbət etdiklərini bildirib:
“O, futbolu çox sevir. Prezidentiniz idmanı dəyərləndirən bir şəxsdir. Onunla dünya kubokunun simvolik rolundan danışdıq. Bilirik ki, bu kuboka ancaq dünya çempionları və ölkə başçıları toxuna bilər. Ona görə də ölkə başçısı qanuni hüququndan istifadə edərək 6 kq çəkiyə malik kuboku əlinə aldı”.
Kristyan Karanbö kubokun əvvəlki turlarında hər hansısa ölkə prezidenti ilə görüşmədiyini də qeyd edib: 
“Yox, ilk belə hal idi. O, çox mehriban, çox nəzakətli, çox qonaqpərvər bir insan təsiri bağışladı. Bu səfərin baş tutmasına görə AFFA-ya da təşəkkürümü bildirirəm. Çünki onlar kubokun Azərbaycana gətirilməsində kömək etdilər”.
Səbuhi TOFİQOĞLU   
www.oxu.az
"
"Cəbhə bölgəsinin zabitləri Bakıda toplaşdı – FOTOBu gün müdafiə naziri, general-polkovnik Zakir Həsənovun rəhbərliyi ilə xidməti müşavirə keçirilib.
Müdafiə Nazirliyindən Oxu.Az-a verilən məlumata görə, müdafiə nazirinin müavinləri, qoşun növləri komandanları, nazirliyin baş idarə, idarə, xidmət rəisləri, birlik komandirlərinin iştirakı ilə keçirilən müşavirəyə videobağlantı vasitəsilə cəbhə bölgəsində yerləşən birlik və birləşmələrin məsul zabitləri də cəlb olunub.
Azərbaycan Prezidenti, Ali Baş Komandan İlham Əliyevin Yeni Azərbaycan Partiyasının VI qurultayındakı çıxışı, o cümlədən Ermənistan-Azərbaycan, Dağlıq Qarabağ münaqişəsi və Azərbaycan Ordusu barədə söylədiyi fikirləri vurğulayan Müdafiə naziri, cari ildə qarşıda duran vəzifələri diqqətə çatdırıb.
Ali Baş Komandanın ordu quruculuğunun prioritet məsələ olması, ölkəmizin silahlanması, eləcə də 2016-cı ilin aprel döyüşləri zamanı Azərbaycan Ordusunun şanlı tarixi qələbə əldə etməsi barədə səsləndirdiyi fikirləri xüsusi qeyd edən nazir bildirib ki, dövlətimiz və xalqımız tərəfindən Azərbaycan əsgərinə hər zaman yüksək qiymət verilir.
Cəbhə xəttində əməliyyat şəraitində yaranmış son vəziyyətin təhlilini aparan nazir qoşunların döyüş tapşırıqlarını yerinə yetirməyə daim hazır vəziyyətdə olması, şəxsi heyətin təhlükəsizliyinin təmin edilməsi, onların döyüş və mənəvi-psixoloji hazırlığının təkmilləşdirilməsi, bilik və bacarıqlarının artırılması, o cümlədən digər istiqamətlərdə komandir və rəis heyəti qarşısında müvafiq tapşırıqlar qoyub.








A.M.
www.oxu.az
"
"Əli Əhmədov: İnanırıq ki, seçicilərin böyük əksəriyyəti İlham Əliyevə səs verəcəkYeni Azərbaycan Partiyasının VI qurultayının partiyanın sədri İlham Əliyevin prezidentliyə namizədliyinin irəli sürməsi ilə bağlı qərarı Azərbaycan xalqının əksəriyyətinin dəstəklədiyi və müdafiə etdiyi qərardır.
Oxu.Az APA-ya istinadən xəbər verir ki, bunu YAP-ın sədr müavini-icra katibi, baş nazirin müavini Əli Əhmədov bu gün YAP-ın ümumrespublika müşavirəsində çıxışı zamanı deyib.
Ə. Əhmədov bildirib ki, prezident İlham Əliyev hakimiyyətdə olduğu illərdə ölkəmiz iqtisadi, sosial, digər sahələrdə böyük inkişaf mərhələləri keçib, insanların həyat şəraiti və rifahı yüksəlib, Azərbaycanın siması köklü surətdə dəyişib, ölkəmizin beynəlxalq aləmdə mövqeləri əhəmiyyətli dərəcədə möhkəmlənib:
“İnanırıq ki, aprelin 11-də Azərbaycan seçicilərinin böyük əksəriyyəti səsvermədə iştirak edərək İlham Əliyevə  səs verəcəklər. Azərbaycan xalqı prezident İlham Əliyevin siyasətini qətiyyətlə dəstəkləyir. Biz insanların bu əhval-ruhiyyəsini bilirik və buna istinad edərək xalqın İlham Əliyevə səs verəcəyinə inanırıq. İnsanlar İlham Əliyevə səs verməklə Azərbaycanın növbəti 7 il ərzində sosial-iqtisadi inkişafına səs vermiş olacaqlar. Azərbaycanın inkişafı hər bir ailənin inkişafı deməkdir. Bizim üzərimizə düşən şərəfli vəzifə isə seçki kampaniyasının demokratik ənənələrə uyğun keçirilməsi üçün fədakarlıq etməkdir. İnanıram ki, biz bu seçki kampaniyasını yüksək səviyyədə həyata keçirəcəyik”.














A.M.
www.oxu.az
"
"İlham Əliyev Müqəddəs Taxt-Tacın nümayəndə heyətini qəbul etdiAzərbaycan Respublikasının Prezidenti İlham Əliyev Müqəddəs Taxt-Tacın xarici dövlətlərlə əlaqələr üzrə katibi, arxiyepiskop Paul Riçard Gallagherin başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə Prezidentin mətbuat xidməti məlumat yayıb. 
www.oxu.az
"
"Deputat: YAP xalqın mövqeyini ifadə etdiPartiyamızın bu qərarı əslində, ümumxalq mövqeyinin ifadəsidir.
Oxu.Az xəbər verir ki, bunu millət vəkili Məlahət İbrahimqızı hakim Yeni Azərbaycan Partiyasının (YAP) 6-cı qurultayında Prezident İlham Əliyevin növbəti dəfə prezidentliyə namizədliyinin irəli sürülməsi ilə bağlı qərarın qəbul edilməsinə münasibət bildirərkən deyib.
Onun sözlərinə görə, çünki Prezidentin uğurlu fəaliyyəti birmənalı olaraq xalqımız tərəfindən dəstəklənir. O, qeyd edib ki, İ. Əliyevin ölkəyə rəhbərlik etdiyi 2003-cü ildən bu vaxtadək olan müddət Azərbaycan tarixinə hərtərəfli və sürətli inkişaf dövrü kimi daxil olub:
“Prezident İlham Əliyev dövlət başçısı kimi Ümummilli lider Heydər Əliyevin əsasını qoyduğu siyasi kursu müasir dövrün çağırışlarına uyğun daha da inkişaf etdirərək uğurla həyata keçirir. Bu illər ərzində ölkəmiz həm iqtisadi, həm siyasi, həm də beynəlxalq sahələrdə böyük nailiyyətlər qazanıb. Azərbaycanda aparılan davamlı və uzunmüddətli iqtisadi islahatlar nəticəsində ölkəmiz iqtisadi inkişaf sürətinə görə dünyanın lider dövlətləri ilə bir sırada dayanır. 2011-ci ildə Azərbaycanın 155 dövlətin dəstəyi ilə BMT Təhlükəsizlik Şurasının üzvü seçilməsi gənc ölkə üçün müstəsna əhəmiyyət kəsb edir. Azərbaycan həm də kosmos ölkələri sırasındadır ki, bu uğura da hər bir dövlət nail ola bilməyib.
Əlbəttə ki, cənab Prezidentin həyata keçirdiyi siyasətin uğurlarını xalqımız görür və yüksək qiymətləndirir. Ona görə də, ümumxalq partiyası olan YAP özünün VI qurultayında cənab İlham Əliyevin prezidentliyə namizədliyini rəsmi şəkildə irəli sürməklə xalqın mövqeyini ifadə etdi. Əminəm ki, aprelin 11-də azad və demokratik prezident seçkiləri nəticəsində növbəti dəfə cənab İlham Əliyevin parlaq qələbəsini qeyd edəcəyik”.
Kamil HƏMZƏOĞLU
www.oxu.az  
"
"İlham Əliyev: Bu kubok oyunçularımızda daha böyük həvəs oyadacaqBiz Azərbaycanın və Bakının turnenin keçirildiyi ölkə və şəhərlərdən biri kimi seçilməsindən qürur duyuruq. Bu, bizim üçün həqiqətən də böyük şərəfdir.
Oxu.Az-ın məlumatına görə, bunu Azərbaycan Prezidenti İlham Əliyev Futbol üzrə dünya çempionatının Kubokunun əsli təqdim edilərkən deyib.
Prezidentin sözlərinə görə, azarkeşlər bu Kuboka baxmaqdan çox məmnun olacaqlar.
“Mən sizin icazənizlə bu kuboka toxundum. Mən bilirəm ki, Kuboka yalnız çempionlar və dövlət başçıları toxuna bilərlər. Əminəm ki, tariximizdə ilk dəfə qeyd etdiyimiz bu əlamətdar hadisə futbolumuzda, oyunçularımızda daha da böyük həvəs oyadacaq, dünyada bu ən məşhur idman növünün Azərbaycanda inkişafına kömək edəcək. Biz futbolun, idmanın inkişafına kömək etməyə çalışırıq. Azərbaycanın idman sahəsində yaxşı nəticələri var.
Keçmiş Rio Olimpiya Oyunlarında Azərbaycan yığması ümumi medal sayına görə dünyada 14-cü yeri tutmuşdur.
Biz iki mötəbər beynəlxalq idman yarışına - Avropa Oyunlarına və İslam Həmrəyliyi Oyunlarına ev sahibliyi etmişik və bu oyunlarda komandamız medal sayına görə müvafiq olaraq ikinci və birinci yerləri tutmuşdur. Biz Bakıda futbol üzrə Avroliqanın finalına və futbol üzrə Avropa çempionatının dörddəbir finalına və bir neçə qrup oyunlarına ev sahibliyi etməyi səbirsizliklə gözləyirik.
Biz artıq mötəbər beynəlxalq, Avropa idman və futbol yarışlarına ev sahibliyi edəcək dünya ölkələrinin birinə çevrilirik. Əlbəttə ki, bunu biz dostluq və FIFA-ya hörmət əlaməti hesab edirik. Sizdən bizim qonağımız olmuş FIFA-nın prezidenti cənab İnfantinoya salamlarımı çatdırmağı xahiş edirəm. Biz hamımız bu tarixi günü xatırlayacağıq”.
A.M.
www.oxu.az
"
"Çəltikçiliyin inkişafına dair Dövlət Proqramı təsdiqləndiPrezident İlham Əliyev “Azərbaycan Respublikasında çəltikçiliyin inkişafına dair 2018–2025-ci illər üçün Dövlət Proqramı”nın təsdiq edilməsi haqqında sərəncam imzalayıb.
Oxu.Az-ın məlumatına görə, Dövlət Proqramında nəzərdə tutulan tədbirlərin maliyyələşdirilməsi məqsədi ilə Maliyyə Nazirliyi və İqtisadiyyat Nazirliyinə hər il, müvafiq olaraq, dövlət büdcəsinin və dövlət investisiya proqramlarının tərtibi prosesində maliyyə vəsaitinin nəzərdə tutulması üçün zəruri tədbirlər görmək tapşırılıb.
Kənd Təsərrüfatı Nazirliyi isə tapşırılıb ki, Dövlət Proqramında nəzərdə tutulan tədbirlərin həyata keçirilməsini əlaqələndirsin və Dövlət Proqramının icrasının gedişi barədə ildə bir dəfə Azərbaycan Respublikasının Prezidentinə məlumat versin.
www.oxu.az
"
"Qobustan Rayon Mərkəzi Xəstəxanasının tikintisinə pul ayrılıbPrezident İlham Əliyev Qobustan Rayon Mərkəzi Xəstəxanasının tikintisi ilə bağlı əlavə tədbirlər haqqında sərəncam imzalayıb.
Oxu.Az-ın məlumatına görə, sərəncamla Qobustan Rayon Mərkəzi Xəstəxanasının tikintisi, mövcud xəstəxana binalarının təmiri, avadanlıq və inventarla təchiz olunmasının başa çatdırılması məqsədi ilə Azərbaycan Respublikası Prezidentinin 2018-ci il 22 yanvar tarixli 3593 nömrəli sərəncamı ilə təsdiq edilmiş “Azərbaycan Respublikasının 2018-ci il dövlət büdcəsində dövlət əsaslı vəsait qoyuluşu (investisiya xərcləri) üçün nəzərdə tutulan vəsaitin bölgüsü”nün 1.8.15-ci yarımbəndində göstərilmiş məbləğin 15,52 milyon manatı Səhiyyə Nazirliyinə ayrılıb.
Nazirlər Kabinetinə bu sərəncamdan irəli gələn məsələləri həll etmək, Maliyyə Nazirliyinə müvafiq məbləğdə maliyyələşməni təmin etmək tapşırılıb.
www.oxu.az
"
"Azərbaycanda yeni ali məktəb yaradılırPrezident İlham Əliyev Azərbaycan İlahiyyat İnstitutunun yaradılması haqqında sərəncam imzalayıb. 
Oxu.Az-ın məlumatına görə, sərəncam Azərbaycan xalqının tarixi ənənələrinə söykənən və dövlət siyasətinin məntiqi nəticəsi olan yüksək dini-mənəvi mühitin qorunub-saxlanılmasını və inkişaf etdirilməsini, dini fəaliyyətin təşkili sahəsində yüksək ixtisaslı kadrların hazırlanmasını təmin etmək məqsədi daşıyır. 
1. Azərbaycan Respublikasının Dini Qurumlarla İş üzrə Dövlət Komitəsi öz tabeliyində Azərbaycan İlahiyyat İnstitutu yaratsın.
2. Azərbaycan Respublikasının Təhsil Nazirliyi Bakı Dövlət Universitetinin İlahiyyat fakültəsinin Azərbaycan İlahiyyat İnstitutunun strukturuna daxil edilməsini təmin etsin.
3. Azərbaycan Respublikasının Dini Qurumlarla İş üzrə Dövlət Komitəsi:
3.1. iki ay müddətində Azərbaycan İlahiyyat İnstitutunun nizamnaməsini Azərbaycan Respublikasının Prezidenti ilə razılaşdırmaqla təsdiq etsin;
3.2. bu Sərəncamdan irəli gələn digər məsələləri həll etsin.
4. Azərbaycan Respublikasının Nazirlər Kabineti:
4.1. Azərbaycan Respublikası Prezidentinin aktlarının bu Sərəncama uyğunlaşdırılmasına dair təkliflərini üç ay müddətində hazırlayıb Azərbaycan Respublikasının Prezidentinə təqdim etsin;
4.2. Azərbaycan Respublikası Nazirlər Kabinetinin normativ hüquqi aktlarının bu Sərəncama uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat versin;
4.3. mərkəzi icra hakimiyyəti orqanlarının normativ hüquqi aktlarının bu Sərəncama uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat versin;
4.4. Azərbaycan İlahiyyat İnstitutunun bina ilə təmin edilməsi üçün iki ay müddətində tədbirlər görüb Azərbaycan Respublikasının Prezidentinə məlumat versin;
4.5. Azərbaycan İlahiyyat İnstitutunun fəaliyyətinin maliyyələşdirilməsi və texniki təminatı ilə bağlı zəruri tədbirləri həyata keçirsin;
4.6. bu Sərəncamdan irəli gələn digər məsələləri həll etsin.
5. Azərbaycan Respublikasının Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Sərəncama uyğunlaşdırılmasını təmin edib Azərbaycan Respublikasının Nazirlər Kabinetinə məlumat versin. 
E.Ə.
www.oxu.az
"
"Volınkin: Həmsədrlərin Qarabağla bağlı “resepti” yoxdurATƏT həmsədlərinin Dağlıq Qarabağ məsələsinin həlli ilə bağlı konkret resepti yoxdur.
Oxu.Az Ermənistan mətbuatına istinadən xəbər verir ki, bu barədə  Rusiyanın Ermənistandakı səfiri İvan Volınkin  açıqlama verib.
“Dağlıq Qarabağ münaqişəsinin həlli məsələsinə ATƏT-in Minsk qrupu cavabdehdir. Ancaq ATƏT həmsədləri – Rusiya, Fransa və ABŞ  yalnız vasitəçiliklə bağlı tədbirlər görüb.
Bu, o deməkdir ki, nə Rusiya, nə Fransa,  nə də ABŞ-ın bu problemin həlli üçün konkret resepti var”, - deyə səfir bildirib.
Səfir qeyd edib ki, Dağlıq Qarabağ probleminin həlli ilə bağlı yalnız Ermənistan və Azərbaycan öz aralarında razılığa gələ bilər.
“Bunun üçün lazımi şəraitin yaranması üçün Rusiya ABŞ və Fransa ilə birgə əlindən gələni edir. Ona görə də onun tam həlli - Bakı və İrəvanın əlindədir”, - deyə səfir vurğulayıb.
www.oxu.az
"
"XİN: Aİ-nin əməkdaşlığını yüksək qiymətləndiririk2017-ci il Azərbaycan və Avropa İttifaqı (Aİ) arasındakı əməkdaşlığın inkişaf etdirilməsi baxımdan məhsuldar və perspektivli olduğunu sübut edib.
Oxu.Az-ın xəbərinə görə, bunu Azərbaycan xarici işlər naziri Elmar Məmmədyarov Avropa İttifaqı-Azərbaycan Əməkdaşlıq Şurasının 15-ci iclasında çıxışında deyib.
Azərbaycan prezidentinin 2017-ci ilin fevral ayında Brüsselə səfərini xatırladan E. Məmmədyarov səfərin mühüm rol oynadığını qeyd edib: 
“Yeni ikitərəfli sənəd üzərində danışıqlar prosesinin başlanması və hər iki tərəfdən yüksək səviyyəli bəyanatlar qarşılıqlı maraqların olduğunu göstərdi. Brüsseldə keçirilən Şərq Tərəfdaşlığı Sammiti regionda çətin vəziyyətin nəzərə alınması, Şərq Tərəfdaşlığının gətirə biləcəyi faydalar və potensial əlavə dəyərlərə əsaslanmalı olduğunu sübuta yetirdi. 
Üç illik fasilədən sonra Tərəfdaşlıq və Əməkdaşlıq Sazişinin dialoq mexanizmlərini yenidən işə saldıq, müvafiq alt-komitə və Parlament əməkdaşlıq komitəsinin iclasları keçirildi. İki tərəf Avropa İttifaqı-Azərbaycan Tərəfdaşlığı prioritetləri (2018-2020) üzrə məsləhətləşmə prosesi ilə məşğul oldu və biz bu mühüm sənəd üzərində işin yekunlaşmasını dəstəkləyirik. 
Biz Avropa Qonşuluq Siyasətinə (ENP) fərqlilik, çeviklik və daha çox sahiblik prinsiplərini inteqrasiya etmək və 2015-2017-ci illər üçün yenidən işlənmiş ENP Avropa İttifaqı-Azərbaycan Tərəqqi Hesabatının hazırlanması prosesində Aİ-nin əməkdaşlığını yüksək qiymətləndiririk”, - deyə o əlavə edib.
E. Məmmədyarov ümidvar olduğunu bildirib ki, ikitərəfli münasibətlər və gələcək perspektivlər üzrə açıq fikir mübadiləsi əməkdaşlığın daha da inkişaf etdirilməsi yollarını və vasitələrini müəyyən etməyə imkan verəcək.
E.Ə.
www.oxu.az
"
"İlqar Abbasov “Vətənə xidmətə görə” ordeni ilə təltif edilibPrezident İlham Əliyev İlqar Abbasovun 2-ci dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb. 
Oxu.Az-ın məlumatına görə, sərəncamla  Azərbaycan Respublikasının ictimai-siyasi həyatında fəal iştirakına görə İlqar Namaz oğlu Abbasov 2-ci dərəcəli “Vətənə xidmətə görə” ordeni ilə təltif edilib.
Qeyd edək ki, İ.Abbasov Suraxanı Rayon İcra Hakimiyyətinin başçısıdır. 
E.Ə.
www.oxu.az
"
"Məmmədyarov: Ermənistan ordusunun ərazilərimizdə mövcudluğu ciddi təhdiddir“Artıq 30 ilə yaxındır ki, “Şərq tərəfdaşlığı” ölkəsi olan Ermənistan digər “Şərq tərəfdaşlığı” ölkəsinin suverenliyi və ərazi bütövlüyünə qarşı gücdən istifadə edir və Azərbaycanın beynəlxalq səviyyədə tanınmış ərazisinin 20 faizini hərbi işğal altında saxlayır.
Ermənistan silahlı qüvvələrinin Azərbaycanın işğal olunmuş ərazilərində qeyri-qanuni mövcudluğu münaqişənin həll edilməməsində əsas səbəbdir və regional sülh və təhlükəsizliyə ciddi  təhdiddir”.
Oxu.Az APA-ya istinadən xəbər verir ki, bu sözləri Azərbaycan xarici işlər naziri Elmar Məmmədyarov Avropa İttifaqı-Azərbaycan Əməkdaşlıq Şurasının 15-ci iclasında çıxışında deyib.
Status-kvonun dəyişdirilməsi və münaqişənin danışıqlar yolu ilə tezliklə həllində ən maraqlı tərəf olaraq Azərbaycanın beynəlxalq ictimaiyyətin münaqişənin həlli ilə əlaqədar mövqeyini dəstəklədiyini söyləyən nazir bildirib ki, beynəlxalq ictimaiyyətin mövqeyi beynəlxalq təşkilatların çoxsaylı qərarları və müvafiq sənədləri, xüsusilə BMT Təhlükəsizlik Şurasının qətnamələrində  təsbit olunub: 
“BMT TŞ-nın qətnamələrində tələb olunduğu kimi, təxirə salınmadan Ermənistan qoşunlarının Azərbaycanın işğal olunmuş ərazilərindən çıxarılması təmin olunmalıdır”.
E. Məmmədyarov qeyd edib ki, Azərbaycanın işğal olunmuş ərazilərində yaradılmış qanunsuz rejimin təmsilçilərinin Avropa İttifaqı ölkələrinə səfərləri narahatlıq doğuran məqamdır: 
“Bu qəbildən olan səfərlər Avropa İttifaqı ilə Ermənistan arasında vizaların sadələşdirilməsi və readmissiya haqqında sazişin və Şengen viza rejiminin pozulması ilə müşayiət olunur. Bununla bərabər, Avropa İttifaqının üzv dövlətlərində olan hüquqi və fiziki şəxslərin Azərbaycanın işğal olunmuş ərazilərində qanunsuz iqtisadi və digər fəaliyyətləri ciddi narahatlıq doğuran başqa bir məsələdir”.
E.Ə.
www.oxu.az
"
"İlham Əliyevin namizədliyinin qeydə alınması üçün sənədlər MSK-ya təqdim edilibAzərbaycan Respublikasının prezidenti, Yeni Azərbaycan Partiyasının (YAP) sədri İlham Əliyevin Azərbaycan Respublikasının prezidentliyinə namizədliyinin qeydə alınması üçün tələb edilən sənədlər Seçki Məcəlləsinin tələblərinə müvafiq olaraq tərtib edilərək Mərkəzi Seçki Komissiyasına (MSK) təqdim edilib.
Bu barədə Oxu.Az-a YAP-ın mətbuat xidmətindən məlumat verilib.
Qeyd edək ki, Yeni Azərbaycan Partiyasının 2018-ci il fevral ayının 8-də VI qurultayı keçirilib.
Qurultayda 2018-ci il aprelin 11-də keçiriləcək növbədənkənar prezident seçkilərində Yeni Azərbaycan Partiyasının sədri, Azərbaycan Respublikasının prezidenti İlham Əliyevin Azərbaycan Respublikasının prezidentliyinə namizədliyinin irəli sürülməsi barədə yekdilliklə qərar qəbul edilib.
E.Ə.
www.oxu.az
"
"Dünya kuboku Azərbaycan prezidentinə təqdim edilibFutbol üzrə dünya çempionatı ərəfəsində, dünya turnesi çərçivəsində çempionatın Kubokunun əsli FIFA-Coca-Cola və AFFA tərəfindən Azərbaycana gətirilib.
Oxu.Az xəbər verir ki, bu gün Kubok Azərbaycan prezidentinə təqdim olunub.
Kubok futbol üzrə dünya çempionatı Kubokunun sahibi, Fransa yığma komandasının keçmiş oyunçusu, dünya futbol əfsanələrindən sayılan Kristian Karanbö tərəfindən təqdim edilib.





















































E.Ə.
www.oxu.az
"
"Arxiyepiskop Gallagher Azərbaycana rəsmi səfər edəcəkMüqəddəs Taxt-Tacın Xarici dövlətlərlə əlaqələr üzrə Katibi Arxiyepiskop Paul Riçard Gallagher fevralın 9-12-də Azərbaycanda rəsmi səfərdə olacaq.
XİN-dən Oxu.Az-a verilən məlumata görə, səfər çərçivəsində Arxiyepiskop Paul Riçard Gallagherin xarici işlər naziri Elmar Məmmədyarov və digər yüksək rəsmi şəxslərlə görüşü, Fəxri Xiyaban və Şəhidlər Xiyabanına, Müqəddəs Məryəm Katolik kilsəsi, Təzəpir Məscidinə ziyarəti və başqa tədbirlərin təşkil edilməsi planlaşdırılır.
E.Ə.
www.oxu.az
"
"Nazir: Qarabağ danışıqlarında intensivlik hiss olunurDağlıq Qarabağa münaqişəsinin həlli üçün danışıqlar prosesinin resursları tükənməyib.
Oxu.Az xəbər verir ki, APA-nın məlumatına görə, bu sözləri xarici işlər naziri Elmar Məmmədyarov Fransaya səfəri çərçivəsində Fransa parlamentinin “Le Journal Du Parlement” jurnalına müsahibəsində deyib.
O bildirib ki, münaqişənin həlli regional əməkdaşlığın tam şəkildə formalaşmasına, regionda davamlı sülh və təhlükəsizliyin təmin olunmasına xidmət edə bilər: “İlk növbədə Ermənistan əhalisi regionda yaranacaq əməkdaşlıq imkanlarından faydalana biləcək. 
Bunun üçün BMT Təhlükəsizlik Şurasının qətnamələrində təsbit olunduğu kimi işğal faktına son qoyulmalı və Ermənistan qoşunları işğal olunmuş Azərbaycan ərazilərindən çıxarılmalı və azərbaycanlı məcburi köçkünlərin geri qayıtması təmin olunmalıdır. 
Ermənistanın bu gün bir tərəfdən işğalçılıq siyasətini davam etdirməsi, digər tərəfdən sülhdən danışması qeyri-ciddidir. Nəhayət Ermənistan rəhbərliyi başa düşməlidir ki, güc tətbiq edərək dövlətlərin beynəlxalq səviyyədə tanınmış sərhədlərinin dəyişdirilməsi cəhdləri qəbuledilməz və yolverilməzdir”.
Nazir bildirib ki, təəssüf ki, Minsk qrupu tərəfindən aparılan prosesin nəticəsi yoxdur: “Minsk Qrupunun həmsədrlərinin mandatına dair sənəddə təsbit olunub ki, onlar BMT TŞ-nın müvafiq qətnamələri, Helsinki Yekun Aktı və beynəlxalq hüququn norma və prinsiplərini rəhbər tutmalıdırlar. M
insk Qrupu tərəfindən BMT TŞ-nın 822 saylı qətnaməsinə əsasən 853 saylı BMT TŞ-nın xüsusi əlavəsi kimi Ermənistan qoşunlarının Azərbaycanın işğal olunmuş ərazilərindən çıxarılmasına dair təxirəsalınmaz addımlar barədə fəaliyyət planı hazırlanıb və təsdiq olunub. Amma indiyə qədər onun icrası təmin olunmayıb.
Nəzərə almaq lazımdır ki, Minsk Qrupunun həmsədr ölkələri BMT TŞ-nın daimi üzvləridir və BMT Nizamnaməsinə əsasən beynəlxalq sülh və təhlükəsizliyin təmin olunmasına məsuldurlar.
Minsk Qrupunun həmsədr ölkələrinin münaqişənin həlli istiqamətində səylərini dəstəkləyirik, amma daha qəti və təsirli addımların atılmasına ehtiyac var. Birgə səylərlə münaqişənin mərhələli şəkildə həllinin yol xəritəsi müəyyən olunub. 
Odur ki, ATƏT-in Minsk Qrupunun həmsədrləri mövqelərində davamlılıq göstərərək Ermənistanın danışıqları pozmasına imkan verməməli, siyasi-diplomatik təzyiqlər vasitəsilə Ermənistan qoşunlarının Azərbaycanın işğal olunmuş ərazilərindən çıxarılmasını təmin etməlidirlər. Bu halda danışıqların gedişində irəliləyişə nail olmaq mümkündür.
Hazırda danışıqlar prosesində müəyyən intensivlik, konkret və məntiqi axar hiss olunur. Azərbaycan ATƏT-in Minsk Qrupunun həmsədrləri ilə birlikdə bu istiqamətdə səyləri davam etdirəcək. İşğala və bir milyondan artıq vətəndaşı etnik təmizləməyə məruz qalmış tərəf kimi münaqişənin tezliklə həllində ən maraqlı tərəf Azərbaycandır”.
E.Ə.
www.oxu.az
"
"Həmsədrlər ErmənistandaATƏT-in Minsk qrupunun həmsədrləri Azərbaycandan sonra Ermənistana səfər ediblər.
Oxu.Az-ın aysor.am saytına istinadən xəbər verir ki, diplomatlar Ermənistanın xarici işlər naziri Edvard Nalbandyanla görüşüblər.
Daha sonra onlar Dağlıq Qarabağa səfər edəcəklər.
Qeyd edək ki, ATƏT-in Minsk qrupunun həmsədrləri regiona səfərləri çərçivəsində fevralın 6-7-də Bakıda olublar.
A.M.
www.oxu.az
"
"Əfv Komissiyası 100-ə yaxın müraciətin əksəriyyətinə müsbət rəy veribBu gün Azərbaycan Respublikasının Prezidenti yanında Əfv Məsələləri Komissiyasının iclası keçirilib.
Oxu.Az xəbər verir ki, iclasda əfvlə bağlı 100-ə yaxın müraciətə baxılıb və onların əksəriyyətinə müsbət rəy verilib.
Qeyd edək ki, komissiyanın iclasları yekunlaşandan sonra əfv olunacaq şəxslərin siyahısı prezidentə təqdim olunacaq. 
Əfv sərəncamının Novruz bayramı ərəfəsində imzalanması gözlənilir.
www.oxu.az
"
"Rusiya XİN Azərbaycanda keçiriləcək seçkilərə münasibət bildirib“Prezident seçkiləri suveren Azərbaycan dövlətinin daxili işidir”.
Oxu.Az xəbər verir ki, bunu Rusiya Xarici İşlər Nazirliyinin sözçüsü Mariya Zaxarova Azərbaycanda prezident seçkilərinin vaxtının irəli çəkilməsinin Dağlıq Qarabağ münaqişəsinin həlli prosesinə mümkün təsiri ilə bağlı danışarkən deyib.
“Seçkilərin vaxtının dəyişməsinin motivləri, səbəbləri və formatı barədə öyrənmək üçün, mənə elə gəlir ki, ilk növbədə şərh vermək üçün Azərbaycan tərəfinə müraciət edilməlidir. Bu şərhlər Azərbaycan tərəfindən artıq edilib”, - deyə M.Zaxarova bildirib.
Xatırladaq ki, Azərbaycanda növbədənkənar prezident seçkiləri bu il aprelin 11-də keçiriləcək.
E.Ə.
www.oxu.az
"
"Daha bir şəxs prezidentliyə namizədliyini irəli sürdüAzərbaycanda aprelin 11-də keçiriləcək növbədənkənar prezident seçkilərinə daha bir namizəd adını açıqlayıb.
Oxu.Az xəbər verir ki, Müsavat Partiyasından ayrılaraq özlərini “Ağ partiya” adlandıran bir qrup gənc Tural Abbaslının namizədliyini irəli sürüblər.
Bu barədə Tural Abbaslı sosial şəbəkələrdə paylaşım edib.
Prosedur üçün tələb edilən rəsmi sənədlər fevralın 7-də Mərkəzi Seçki Komissiyasına təqdim edilib.
E.Ə.
www.oxu.az
"
"Yeni Azərbaycan Partiyasının qurultayı keçirildi – YENİLƏNİBFevralın 8-də Bakıda, Heydər Əliyev Mərkəzində Yeni Azərbaycan Partiyasının (YAP) VI qurultayı keçirilib.
Oxu.Az xəbər verir ki, YAP-ın 700 mindən çox üzvünü təmsil edən nümayəndələrin iştirak etdikləri qurultayda partiyanın sədri, Azərbaycan Respublikasının Prezidenti İlham Əliyev nitq söyləyib.
Prezident İlham Əliyevin qurultaydakı çıxışının tam mətnini təqdim edirik:
“Hörmətli Yeni Azərbaycan Partiyasının üzvləri, əziz dostlar.
Bu gün partiyamızın qurultayı keçirilir. Qurultay ölkəmizin iqtisadi-siyasi həyatında əlamətdar hadisədir. Çünki Yeni Azərbaycan Partiyası ölkəmizdə aparıcı siyasi qüvvədir. Partiyamızın ideyaları, siyasəti xalq tərəfindən dəstəklənir.
Partiyamızın sıraları genişlənir, 700 mindən çox üzvümüz var və çox sevindirici hal ondan ibarətdir ki, gənclər partiyaya üz tuturlar. Gənclərin axını partiyamızın gələcək inkişafı üçün də əsas şərtlərdən biridir.
Keçən ilin noyabrında biz partiyamızın 25 illik yubileyini qeyd etmişik. Bu 25 il ərzində partiyamız uğurlu və şərəfli yol keçmişdir. Bütün iştirak etdiyi seçkilərdə Yeni Azərbaycan Partiyası qələbə qazanmışdır və bu 25 il qələbələr salnaməsidir.
1992-ci ildə ulu öndər Heydər Əliyevin sədrliyi ilə Naxçıvan şəhərində keçirilmiş partiyamızın təsis konfransı tarixi hadisə idi və 25 ildən sonra biz bunu əyani şəkildə ölkəmizdə mövcud olan vəziyyətdə, əldə etdiyimiz uğurlarda görürük. O vaxt partiyamızın yaradılması dönüş nöqtəsi idi. Əgər o vaxt bu partiyamız yaradılmasaydı, bilmək olmazdı ölkə hansı istiqamətdə inkişaf edəcəkdi. Çünki o vaxt ölkəmizin qarşısında çox ciddi problemlər durmuşdu.
Demək olar ki, Azərbaycan, onun gənc müstəqilliyi təhlükə altında idi. O vaxt hakimiyyəti 1992-ci ildə qanunsuz şəkildə zəbt etmiş AXC-Müsavat cütlüyü ölkəmizi uçuruma aparırdı.
Azərbaycanda iqtisadi tənəzzül, sənayenin iflic vəziyyətə düşməsi, siyasi, iqtisadi, ondan sonra da hərbi böhran demək olar ki, müstəqilliyimizi şübhə altına alırdı. Belə bir vəziyyətdə Azərbaycan xalqı öz Liderinə üz tutdu və partiyamızın yaradılması, əlbəttə ki, burada həlledici rol oynamışdır.
Onu da biz yaxşı xatırlayırıq və əlbəttə, partiya üzvləri bunu bilir, Azərbaycan ictimaiyyəti də bilir ki, o vaxt hakimiyyəti qanunsuz şəkildə zəbt etmiş hakimiyyət imkan verməmişdi ki, partiyamızın qurultayı Bakıda keçirilsin. Fəallar, vətənpərvər insanlar Naxçıvana gəlmiş və Heydər Əliyevin sədrliyi ilə partiyamızın yaradılması haqqında bəyanat verilmişdir. Ondan bir neçə ay sonra xalqın tələbi ilə Heydər Əliyev hakimiyyətə gəldi və ölkəmiz inkişaf yoluna qədəm qoydu.
AXC-Müsavat cütlüyü tərəfindən başlanmış vətəndaş müharibəsi dayandırıldı, qanunsuz silahlı birləşmələr tərk-silah edildi, qayda-qanun yaradıldı, milli vətəndaş həmrəyliyi üçün əsas yaradıldı, azərbaycançılıq ideologiyası bəyan edildi və bu gün də bizim əsas ideoloji dayağımızdır.
Ölkə Konstitusiyası qəbul edildi, iqtisadiyyatda, siyasi sahədə ciddi islahatlara start verildi, Azərbaycan beynəlxalq təcriddən çıxa bildi və ölkə ilə bağlı həqiqətlər dünya birliyinə çatdırıldı. Bir sözlə, 1993-cü ildən başlayaraq Azərbaycan uğurlu inkişaf yolu ilə gedir və inkişaf üçün əsas şərt - sabitlik tam bərqərar olmuşdur. Çünki sabitlik olmadan heç bir inkişafdan söhbət gedə bilməz.
Məhz o illərdə - Ulu Öndər hakimiyyətə gələndən bir il sonra “Əsrin kontraktı” imzalanmışdır. Bu, bu gün də və gələcək illərdə də ölkə iqtisadiyyatı üçün müstəsna rol oynayan kontraktdır. Keçən ilin sentyabrında Ulu Öndərin adını daşıyan bu möhtəşəm Heydər Əliyev Mərkəzində kontraktın 2050-ci ilə qədər uzadılması haqqında qərar verildi.
Görün, bu kontraktın nə qədər böyük əhəmiyyəti var ki, artıq yarım əsrdən çox müddətdə Azərbaycan xalqına xidmət edəcəkdir.
Azərbaycana investisiyalar qoyulmağa və ölkəmiz sürətlə inkişaf etməyə başlamışdır. 2003-cü ildən sonra da Heydər Əliyev siyasəti Azərbaycanda davam etdirilir.
2003-cü ildə prezident seçkiləri ərəfəsində bəyan etmişdim ki, əgər Azərbaycan xalqı mənə etimad göstərərsə, mən Heydər Əliyev siyasətini davam etdirəcəyəm. Şadam ki, Heydər Əliyev siyasəti Azərbaycanda yaşayır, davam etdirilir, zənginləşir və ölkəmiz uğurla inkişaf edir.
2003-cü ildən bu günə qədər keçən dövr haqqında geniş danışmaq istəmirəm. Mən müntəzəm olaraq həm görülmüş işlərlə və həm də planlarla bağlı Azərbaycan ictimaiyyətinə məlumatlar verirəm.
Sadəcə onu demək istəyirəm ki, bu illər Azərbaycanda sürətli inkişaf dövrü olmuşdur və Azərbaycan dünyada analoqu olmayan iqtisadi templərlə inkişaf etmişdir. Ölkə qarşısında duran bütün vəzifələr icra edilmişdir, 2003-cü ildə və ondan sonrakı illərdə verilmiş bütün vədlər həyatda öz əksini tapmışdır.
Bu gün mən gələcək planlar, gələcəklə bağlı fikirlər haqqında öz sözlərimi sizinlə və Azərbaycan ictimaiyyəti ilə bölüşmək istəyirəm ki, biz Azərbaycanı gələcəkdə daha da güclü dövlətə çevirmək üçün hansı işləri görməliyik.
Daxili siyasətlə bağlı. Bizim son illər apardığımız siyasət özünü tam doğrultdu, Azərbaycanda sabitlik mövcuddur. Qeyd etdiyim kimi, sabitlik hər bir inkişafın əsas şərtidir. Biz görürük ki, son 5-6 il ərzində dünyanın müxtəlif yerlərində, bizim regionumuzda çox ciddi, narahatedici proseslər gedir.
Qanlı toqquşmalar, müharibələr, vətəndaş müharibələri, ölkələrin bir-birinin işinə kobudcasına qarışması, hərbi müdaxilələr - bütün bunlar bizim gözümüzün önündə baş verən məsələlərdir. Biz görürük və bütün bəşəriyyət əyani şəkildə görür ki, sabitlik pozulduqda heç bir inkişafdan söhbət gedə bilməz. Bu, xalqlara, ölkələrə böyük bəlalar, faciələr gətirir.
Bu gün dağılmış vəziyyətdə olan və daxili inteqrasiyanı tamamilə itirən ölkələrin gələcək taleyi böyük sual altındadır. Ona görə həyat və yaxın tarixin mənzərəsi göstərir ki, sabitlik əsas amildir və sabitlik necə təmin edilməlidir? Ancaq düzgün siyasətlə. O siyasət ki, onun mərkəzində xalq dayanır, ölkə vətəndaşı dayanır.
Biz məhz bu siyasəti aparırıq. Mən dəfələrlə demişəm, bir daha demək istəyirəm ki, bizim siyasətimizin mərkəzində Azərbaycan vətəndaşı, onun problemləri, onun qayğıları, onun rifahı dayanır. Xalq-iqtidar birliyi Azərbaycanda sabitliyi şərtləndirən əsas amildir, bu gün var və gündən-günə güclənir.
Bu gün Azərbaycan dünya miqyasında ən sabit ölkələrdən biridir və o ölkədir ki, xalq-iqtidar birliyi onun uğurlu inkişafını müəyyən edir. Çünki bizim siyasətimiz ictimaiyyət tərəfindən dəstəklənir və ictimaiyyət də görür ki, bizim siyasətimiz real, konkret nəticələrə gətirib çıxarır.
Ölkəmizdə ictimai asayiş qorunur, kriminogen durum çox müsbətdir, Azərbaycan dünyanın ən təhlükəsiz ölkələrindən biridir. Bunu Azərbaycan vətəndaşları yaxşı bilirlər, ölkəmizə gələn çoxsaylı turistlər görürlər. Təhlükəsizlik və sabitlik bizi fərqləndirən müsbət amillərdir.
Ölkəmizdə, eyni zamanda, bütün azadlıqlar təmin edilir və edilməlidir, bu da bizim siyasətimizdir. Gələcək illərdə də demokratik inkişafla bağlı yeni addımlar atılacaqdır, siyasi islahatlar davam etdiriləcəkdir.
Son illər ərzində bu istiqamətdə gözəl nəticələr əldə edilib və bu, daimi prosesdir. Biz çalışmalıyıq ki, dünyanın demokratik baxımdan ən inkişaf etmiş ölkələrinin standartlarına yaxınlaşaq və bunu edəcəyik. Bu gün də vəziyyət çox yaxşıdır, müsbətdir. Bütün azadlıqlar - söz, mətbuat, sərbəst toplaşma azadlığı tam təmin edilir və ediləcəkdir.
Bu, bizim prinsipial siyasətimizdir. Mən tam əminəm ki, əgər biz Azərbaycanı inkişaf etmiş ölkəyə çevirmək istəyiriksə, - biz bunu istəyirik, - mütləq siyasi və iqtisadi islahatlar paralel xətlə davam etdirilməlidir.
Azərbaycanda vicdan azadlığı tam təmin edilir və ediləcəkdir. Bundan sonra da Azərbaycan çoxkonfessiyalı, çoxmillətli ölkə kimi uğurla inkişaf edəcək. Bundan sonra da ölkəmizdə bütün xalqların, bütün dinlərin nümayəndələri bir ailə kimi yaşayacaq.
Bu, bizim böyük sərvətimizdir. Bu, ölkəmizin uğurlu inkişafı üçün əsas şərtlərdən biridir, vətəndaş həmrəyliyi, vətəndaş sülhü üçün əsas şərtdir. Azərbaycanda heç vaxt milli və ya dini zəmində heç bir qarşıdurma, anlaşılmazlıq olmamışdır, bundan sonra da olmayacaq. Bu, dövlət siyasətidir və bu siyasət Azərbaycan xalqı tərəfindən tam şəkildə dəstəklənir.
Azərbaycanda yaşayan bütün xalqların, bütün dinlərin nümayəndələri dəyərli vətəndaşlar kimi öz işi, əməyi ilə ümumi inkişafımıza böyük töhfələr verir.
Mən xüsusilə bu məsələyə toxundum. Bu, bizim üçün adi haldır. Multikulturalizm bizim üçün həyat tərzidir. Ancaq yenə də əgər biz ətrafda gedən hadisələrə, Avropada, Yaxın Şərqdə, digər bölgələrdə ayrı-seçkiliyə, ksenofobiyaya rəvac verən, güclənən amillərə nəzər salsaq görərik ki, bizim bu sahədəki siyasətimiz təkcə ölkə daxili üçün deyil, dünya üçün də çox önəmlidir.
Təsadüfi deyil ki, bu gün Azərbaycan dünya miqyasında multikultural ideyaların təbliği işində nümunəvi ölkə kimi tanınır. Təsadüfi deyil ki, məhz bizim təşəbbüsümüzlə Azərbaycanda bu mövzu ilə bağlı bir çox mötəbər beynəlxalq tədbirlər keçirilmişdir. Bu il 10 illiyini qeyd edəcəyimiz “Bakı Prosesi” bu gün BMT tərəfindən yüksək qiymətləndirilir və dəstəklənir. Onun da təşəbbüskarı biz olmuşuq.
Avropa məkanını müsəlman aləmi ilə yaxınlaşdırmaq istəyimiz böyük nəticə verməsə də, hər halda müsbət tendensiyalara təkan verir. Biz öz siyasətimizi bu istiqamətdə davam etdirəcəyik. Yenə də deyirəm, ölkə daxilində hər hansı bir əlavə addımların atılmasına ehtiyac yoxdur. Ancaq biz bu şərəfli missiyanı beynəlxalq miqyasda davam etdirəcəyik.
Bizim xarici siyasətimizlə bağlı apardığımız xətt özünü tam doğrultdu. Azərbaycan bu gün beynəlxalq birlik tərəfindən çox böyük rəğbətə layiq olan ölkə kimi tanınır. Bizim dostlarımızın sayı artır, bizi dəstəkləyən ölkələrin sayı artır.
Təkcə bir misalı gətirmək kifayətdir ki, biz bunu sübut edək, o da 155 ölkənin bizim namizədliyimizi BMT Təhlükəsizlik Şurasına üzv kimi dəstəkləməsidir. Bu, beynəlxalq aləmin mütləq əksəriyyətidir. Bu dəstəyi biz öz siyasətimizlə qazanmışıq. O siyasət ki, beynəlxalq hüquqa və ədalətə əsaslanır. Bu iki vacib prinsip həmişə bizim üçün əsas olub.
Biz bu prinsiplərə sadiqik. Bu prinsiplər bütövlükdə beynəlxalq münasibətlərin tənzimlənməsində də üstünlük təşkil etməlidir.
Biz bundan sonra da beynəlxalq arenadakı rolumuzu fəal aparacağıq. Bizim bütün ölkələrlə qarşılıqlı hörmət və biri-birinin işinə qarışmamaq şərti ilə münasibətlərimiz qurulub. Bu münasibətləri biz möhkəmləndirəcəyik.
Qonşu dövlətlərlə əlaqələrimiz daha da yüksək pilləyə qalxacaqdır. Mən buna əminəm. Çünki hazırda başladığımız və davam etdirdiyimiz iqtisadi və digər layihələr bunu deməyə əsas verir.
Müsəlman aləmində Azərbaycan çox böyük dəstəyə malik olan bir ölkədir. İslam Əməkdaşlıq Təşkilatı dəfələrlə Ermənistan-Azərbaycan, Dağlıq Qarabağ münaqişəsi ilə bağlı ədaləti əks etdirən qətnamələr qəbul etmişdir. Baxmayaraq, müsəlman aləmində əfsuslar olsun ki, birlikdən danışmaq mümkün deyil, ancaq biz öz səylərimizlə bu birliyə aparan yolda çox fəal iş görürük.
İslam Həmrəyliyi Oyunlarının keçirilməsi, “İslam Həmrəyliyi İli” elan edilməsi müsəlman aləmində çox yüksək qiymətləndirilib. Bu gün hesab edirəm ki, müsəlman aləmində Azərbaycan müəyyən dərəcədə barışdırıcı, əlaqələndirici missiyanı uğurla icra edir. Biz bundan sonra da çalışmalıyıq ki, həmrəyliyi möhkəmləndirək, xoşagəlməz tendensiyalar səngisin.
Eyni zamanda, Avropa ölkələri ilə bizim yaxın münasibətlərimiz var. Keçən il Avropa İttifaqı ilə yeni saziş üzərində danışıqlar başlamışdır. Avropa İttifaqına üzv ölkələr bizim əsas ticarət tərəfdaşlarımızdır, əsas investorlardır. Əlbəttə ki, bizim siyasi, iqtisadi, enerji sahələrində əlaqələrimiz çox yüksək səviyyədədir.
Bizim üçün də bu əməkdaşlıq çox önəmlidir. Çünki Azərbaycan müasirliyə gedən yoldadır. Biz inkişaf etməliyik, biz ən qabaqcıl standartları milli dəyərlərimizə uyğun olan şərtlə tətbiq etməliyik. Biz çox möhkəm milli köklər üzərində dayanmışıq və bu, bizim üçün əsasdır. Eyni zamanda, biz həmişə dünyaya açıq olmalıyıq və ən qabaqcıl texnologiyaları ölkəmizə gətirməliyik.
Bu, artıq dünya ictimaiyyəti üçün açıq kitab kimi bir anlayışdır və indi hamı bilir ki, Azərbaycan prinsipial mövqedədir, müstəqil siyasət aparır. O siyasət ki, Azərbaycan xalqının maraqlarını təmin edir, o siyasət ki, bir çox tərəfdaşlar üçün də əlavə imkanlar yaradır.
Beynəlxalq təşkilatlar çərçivəsində fəaliyyətimizi uğurla davam etdirəcəyik. Bütün mötəbər beynəlxalq təşkilatlar Ermənistan-Azərbaycan, Dağlıq Qarabağ münaqişəsi ilə bağlı bizim mövqeyimizi dəstəkləyir. BMT, ATƏT, Avropa Şurası, Avropa Parlamenti, İslam Əməkdaşlıq Təşkilatı, Qoşulmama Hərəkatı – bütün bu aparıcı təşkilatlar münaqişə ilə bağlı bizim mövqeyimizi dəstəkləyən qətnamələr, qərarlar qəbul etmişlər.
Beləliklə, münaqişənin həlli üçün siyasi əsaslar da qoyulub. Hüquqi əsaslar onsuz da var. Bütün dünya Dağlıq Qarabağı Azərbaycanın ayrılmaz hissəsi kimi tanıyır. Heç bir ölkə bu qondarma qurumu tanımayıb və əminəm ki, heç vaxt tanımayacaq. Tarixi əsaslar da bizim mövqeyimizi gücləndirir. Çünki Dağlıq Qarabağ bizim əzəli, tarixi torpağımızdır. Beynəlxalq təşkilatların qərar və qətnamələri həm hüquqi, həm siyasi əsasları möhkəmləndirir.
Münaqişənin həlli ilə bağlı bizim mövqeyimiz üstünlük təşkil edir, xüsusilə indiki şəraitdə. Dünyanın müxtəlif yerlərində, eyni zamanda, Avropada separatizm meyilləri artır. Avropa da görür ki, separatizm nə dərəcədə təhlükəli meyildir. Biz isə təcavüzkar separatizmlə üzləşmişik. Ona görə bütövlükdə münaqişələrlə bağlı dünyada gedən proseslər, yanaşma bizim mövqeyimizi daha da möhkəmləndirib.
Təsadüfi deyil ki, keçən ilin noyabrında Avropa İttifaqının Şərq Tərəfdaşlığı Zirvəsində qəbul edilmiş qətnamə Şərq Tərəfdaşlığına üzv ölkələrin suverenliyini, ərazi bütövlüyünü, müstəqilliyini birmənalı şəkildə dəstəkləmişdir. Deyə bilərəm ki, ilk dəfə olaraq, bax, bu formada qətnamə qəbul edilmişdir.
Bu, Ermənistan üçün növbəti zərbə, onların növbəti məğlubiyyəti idi və bizim növbəti qələbəmiz idi. Əslində bu, haqq-ədalətin növbəti qələbəsi idi. Ona görə bu müsbət meyillər güclənəcək. Biz, sadəcə olaraq, bundan sonra da öz siyasətimizi aparmalıyıq, aparacağıq. Ermənistanı daha da sıxışdırmalıyıq, sıxışdıracağıq və öz həqiqətlərimizi dünya birliyinə çatdırmalıyıq.
Ermənistan-Azərbaycan, Dağlıq Qarabağ münaqişəsi ölkəmizin ərazi bütövlüyü çərçivəsində BMT Təhlükəsizlik Şurasının qətnamələri əsasında öz həllini tapmalıdır. Bunun başqa yolu yoxdur. Biz heç vaxt imkan verə bilmərik ki, torpağımızda ikinci erməni dövləti yaradılsın. Ölkəmizin ərazi bütövlüyü danışıqlar mövzusu deyil və heç vaxt olmayacaq.
Biz, sadəcə olaraq, öz səylərimizi daha da artırmalıyıq və artırırıq. Əminəm ki, bu məsələ beynəlxalq hüququn norma və prinsipləri əsasında öz ədalətli həllini tapacaq, ölkəmizin ərazi bütövlüyü bərpa ediləcək.
Onu da qeyd etməliyəm ki, biz tarixi torpaqlarımızı da unutmamalıyıq və unutmuruq. Bu da gələcək fəaliyyətimiz üçün istiqamət olmalıdır, necə ki, biz bu gün də bu istiqamətdə iş görürük. Bizim tarixi torpaqlarımız İrəvan xanlığıdır, Zəngəzur, Göyçə mahallarıdır. Bunu gənc nəsil də, dünya da bilməlidir. Mən şadam ki, bu məsələ ilə bağlı - bizim əzəli torpaqlarımızın tarixi ilə bağlı indi sanballı elmi əsərlər yaradılır, filmlər çəkilir, sərgilər təşkil olunur.
Biz növbəti illərdə bu istiqamətdə daha fəal olmalıyıq və dünyanın müxtəlif yerlərində sərgilər, təqdimatlar keçirilməlidir. Çünki İrəvan bizim tarixi torpağımızdır və biz azərbaycanlılar bu tarixi torpaqlara qayıtmalıyıq. Bu, bizim siyasi və strateji hədəfimizdir və biz tədricən bu hədəfə yaxınlaşmalıyıq.
O ki qaldı, Ermənistana, indi hər kəs görür ki, bu ölkə öz işğalçılıq siyasətinin girovuna, qurbanına çevrilib. Biz onları demək olar ki, bütün beynəlxalq layihələrdən təcrid etmişik, bütün enerji və nəqliyyat xətləri onlardan yan keçir və bunu biz etmişik. Baxmayaraq ki, bu, o qədər də asan məsələ deyildi.
Əfsuslar olsun ki, dünyadakı ermənipərəst qüvvələr, erməni lobbisi və erməni pullarına satılmış bəzi siyasətçilər daim çalışırlar ki, Ermənistanı da bizim təşəbbüsçüsü olduğumuz layihələrin tərkibinə daxil etsinlər. Biz həmişə buna çox ciddi etiraz etmişik, təşəbbüsümüzlə həyata keçirilən layihələr Ermənistanı tamamilə kənarda qoymuşdur. Həm Bakı-Tbilisi-Ceyhan, Bakı-Tbilisi-Ərzurum, Cənub Qaz Dəhlizi, Bakı-Tbilisi-Qars layihələri onlardan yan keçmişdir.
Bizim siyasətimizə görə, Şimal-Cənub Nəqliyyat Dəhlizi də onlardan yan keçəcəkdir. Biz bunu gizlətmirik. Baxmayaraq, bəziləri çalışırlar bizi ittiham etsinlər ki, biz onları təcriddə saxlayırıq. Bəli, saxlayırıq və saxlayacağıq. O vaxta qədər ki, torpaqlarımız işğaldan azad olunsun. Bu siyasət öz nəticələrini verməkdədir. İndi heç kim Ermənistana sərmayə qoymur. Çünki, birincisi, orada hakimiyyəti zəbt etmiş kriminal, korrupsioner, qaniçən rejim imkan vermir ki, sərmayə qoyulsun, əvvəllər qoyulan və ianə şəklində verilən bütün pullar rejim tərəfindən oğurlanmışdır.
Digər tərəfdən, bazarın məhdudluğu və azalan bazar imkan vermir ki, ciddi investor oraya gəlsin və ixrac imkanları da çox məhduddur. Çünki ixrac üçün yollar olmalıdır, yollar olsa da, yenə də tam investisiya cəlb edilməsi üçün şərait yaratmır. Əlbəttə ki, bunu böyük dərəcədə edən məhz biz olmuşuq və bu siyasəti davam etdirəcəyik.
Onların özlərinin son statistik məlumatlarına görə, keçən il ölkəni 40 mindən çox insan həmişəlik tərk edib və bu tendensiya hər il gedir və gedəcəkdir. Beləliklə, orada demoqrafik böhran yaşanır. Bizim səylərimiz nəticəsində Ermənistan siyasi, iqtisadi, enerji, nəqliyyat dalanına çevrilib və əlbəttə ki, bu ölkənin gələcək inkişafı çox qaranlıqdır. Biz isə öz siyasətimizi davam etdirəcəyik və bütün imkanlardan, artan gücümüzdən, iqtisadi potensialımızdan, siyasi imkanlarımızdan, hərbi gücümüzdən istifadə edib məsələni həll etməliyik ki, ölkəmizin ərazi bütövlüyü təmin olunsun.
Əlbəttə, hərbi sahədə apardığımız siyasət özünü tam doğrultdu. Biz bu siyasəti uzun illərdir ki, aparırıq. Bu məsələ ilə də bağlı bəzən bizə iradlar ünvanlanır ki, nə üçün Azərbaycan silahlanır, nə üçün hərbi quruculuğuna, ordu quruculuğuna vəsait ayırır. Biz isə Ermənistandan fərqli olaraq bu işləri öz imkanlarımız daxilində, öz vəsaitimiz hesabına, öz hesabımıza görürük. Həyat göstərdi ki, biz nə qədər düzgün siyasət aparırıq. Onu da qeyd etməliyəm ki, dünyanın aparıcı ölkələri də daim silahlanırlar və bu proses bir çox ölkələr üçün də xasdır.
Biz isə son illər ərzində güclü ordu yaratmışıq. İndi bütün beynəlxalq reytinqlər də ordumuzun gücünü əks etdirir. Bu güc bizə imkan verir ki, istənilən vəzifəni icra edək. 2016-cı ilin aprel döyüşləri bunu əyani şəkildə düşmənə və bütün dünyaya göstərdi ki, Azərbaycan Ordusu nəyə qadirdir.
Döyüş meydanında bizim şanlı tarixi qələbəmiz əlbəttə ki, məsələnin ədalətli həlli üçün də yeni imkanlar yaradır və yaradacaqdır. Növbəti illərdə hərbi potensialın gücləndirilməsi üçün, ordu quruculuğu üçün nə lazımdırsa, o da ediləcək.
Bizim güclü iqtisadi imkanlarımız var. Gündən-günə artan maliyyə resurslarımız, ilk növbədə, ölkə qarşısında duran əsas vəzifələrin həllinə yönələcək və ordu quruculuğu burada, bu məsələdə prioritetdir.
Məcburi köçkünlərin vəziyyətinin yaxşılaşdırılması və mənzillərlə, evlərlə təmin edilməsi istiqamətində bundan sonra da uğurlu siyasət aparılacaq. Bu günə qədər 270 minə yaxın köçkün evlərlə təmin edilib. Bu il 20 minə yaxın, bəlkə də bundan da çox köçkünü biz yeni evlərlə təmin edəcəyik. Bu siyasət davam etdiriləcək.
Torpaqlarımız işğaldan azad olunandan sonra biz bu gün erməni vəhşiləri tərəfindən dağıdılmış bütün şəhərləri, kəndləri yenidən quracağıq. Cocuq Mərcanlı kəndinin timsalında bütün dünya görür ki, biz buna qadirik, bunu qısa müddət ərzində edə bilərik. Bir daha bütün dünya əyani şəkildə görür ki, Azərbaycan xalqı, köçkünlər bir amalla yaşayırlar.
Tezliklə öz doğma torpaqlarına qayıtmaq arzuları var və hətta köçkün şəraitində doğulmuş, heç vaxt öz torpağını görməmiş uşaqlar, gənclər də bu arzu ilə yaşayırlar. Bu gün onların bir hissəsi artıq Cocuq Mərcanlıda, öz dədə-baba torpağında məskunlaşıb. Bu da Azərbaycan xalqının yenilməz ruhunu bir daha bütün dünyaya göstərir.
Bütün planlarımızı həyata keçirmək üçün iqtisadiyyatımızı gücləndirməliyik. Növbəti illərdə bu istiqamətdə əlavə addımlar atılacaq. Deyə bilərəm ki, son iki il ərzində çox ciddi iqtisadi islahatlar aparılmışdır. Əvvəlki illərdə də aparılmışdır. Ancaq son iki il ərzində daha fəal və daha səmərəli islahatlar aparılmışdır.
Bu islahatlar imkan verdi ki, biz ağır vəziyyətdən, neftin qiymətinin kəskin şəkildə aşağı düşməsi nəticəsində yaranmış vəziyyətdən çıxa bilək və çıxmışıq da. Bu gün ölkə iqtisadiyyatı öz templərini artırır. Növbəti illərdə islahatlar mütləq davam etdiriləcəkdir. İndi bəzi suallar səslənir və hətta beynəlxalq ekspertlər maraqlanırlar ki, indi neftin qiyməti bir qədər qalxıbdır, bəs bu, apardığımız islahatlara təsir edəcək, ya etməyəcək?
Bəlkə siz indi islahatları o qədər fəallıqla aparmayacaqsınız. Qətiyyən belə deyil. Mən bir daha demək istəyirəm ki, neftin qiymətinin artması, sadəcə olaraq, bizim valyuta ehtiyatlarımızı artıracaq. Ancaq bütün hökumət qurumları elə işləməlidirlər ki, sanki bizdə neft amili yoxdur. Ona görə biz gələcək iqtisadi inkişafımızı qeyri-neft sektorunun inkişafında görürük. Neft sektoru, sadəcə olaraq, bizə əlavə maliyyə resursu yaradacaq ki, bu da öz növbəsində, bizim siyasi resurslarımızı da gücləndirir. Bu da təbiidir.
Ölkə iqtisadiyyatının dayanıqlı inkişafını ancaq bu amillər - qeyri-neft sektoru, sahibkarlıq, idarəetmədə aparılan və aparılacaq islahatlar müəyyən edəcək. Ona görə iqtisadiyyatın şaxələndirilməsi, mütərəqqi beynəlxalq təcrübənin Azərbaycana gətirilməsi, maliyyə, fiskal siyasətində ən qabaqcıl texnologiyalardan istifadə etməyimiz inkişafımız üçün əsas amillər olacaqdır. Deyə bilərəm ki, bu siyasət artıq öz nəticəsini vermişdir.
Keçən ilin iqtisadi göstəriciləri göstərdi və sübut etdi ki, biz düzgün yoldayıq. Qeyri-neft sektorumuz, iqtisadiyyatın qeyri-neft sektoru 2,7 faiz, sənayedə qeyri-neft sektorunun artımı 3,7 faiz, kənd təsərrüfatı 4,1 faiz, valyuta ehtiyatlarımız 4,5 milyard dollar artmışdır. Bu ilin yanvar ayının nəticələri də mənə məruzə edildi. Bu barədə də demək istəyirəm. Bu, göstərir ki, mən əvvəlki aylarda dediyim kimi, 2018-ci il sürətli inkişaf ili olacaqdır.
Beləliklə, yanvar ayında Azərbaycanda ümumi daxili məhsul 2 faiz, qeyri-neft iqtisadiyyatımız təxminən 4 faiz, sənaye istehsalı 1,5 faiz, qeyri-neft sektorunda sənaye istehsalı 8,7 faiz artıb. İnflyasiya birinci ayda 5,5 faizdir, əhalinin pul gəlirləri 11 faizdən çoxdur. Yəni, əhalinin gəlirləri inflyasiyanı iki dəfə üstələyir.
Bu ilin yanvar ayında bizim valyuta ehtiyatlarımız 2 milyard dollar artıb və bu gün valyuta ehtiyatlarımız 44 milyard dollar təşkil edir. İlin əvvəlidir. Mən əminəm ki, 2018-ci il sürətli inkişaf ili olacaq və ondan sonrakı bütün illərə çox güclü təkan verəcək. Kənd təsərrüfatında, sənaye sahəsində indi həyata keçirilən layihələr tezliklə, bir-iki il ərzində öz bəhrəsini verəcəkdir.
Biz indi nəhəng enerji layihələrini icra edirik. Bu da qarşıda duran əsas vəzifələrdən biridir. Biz Cənub Qaz Dəhlizini vaxtında təhvil verməliyik, bunu edəcəyik. Bütün maliyyə resursları təmin edilib, həm Azərbaycan, həm beynəlxalq banklar tərəfindən.
Müəyyən yubanmalar olmuşdur, onlar da aradan götürüldü. Çünki Cənub Qaz Dəhlizi həm bizim üçün, həm də Avropa üçün strateji əhəmiyyətə malik olan bir layihədir. Azərbaycan öz liderlik missiyasını uğurla icra edir. Biz bu tarixi layihəni - 7 ölkəni, qitələri birləşdirən, 3500 kilometr məsafəsi olan və dənizin altından, dağların başından keçən qaz kəmərini uğurla həyata keçiririk.
“Şahdəniz-2” layihəsindən yaxın zamanlarda qaz çıxarılacaq. Onu da deməliyəm ki, Cənub Qaz Dəhlizi, yəni, qaz kəməri artıq qazla təmin edilir. Bu, tarixi layihədir və ölkəmizin uğurlu, dayanıqlı inkişafı üçün əsas resurs bazasıdır.
Qeyd etdiyim kimi, “Azəri-Çıraq” yatağının istismarının uzadılması haqqında da tarixi qərar qəbul edilib. Ona görə bundan sonra da neft-qaz sektorunda Azərbaycan uğurla inkişaf edəcək. Ancaq yenə də deyirəm, gələcək fəaliyyətimiz üçün bu, bizdə bir rahatlıq hissi yaratmamalıdır. Biz fəal işləməliyik, qeyd etdiyim kimi, bu, sadəcə olaraq, bizim üçün əlavə maliyyə və siyasi resursdur.
Bu gün biz beynəlxalq arenada bütün məsələlərlə bağlı öz sözümüzü deyirik. Nəyə görə? Əlbəttə ki, güclü siyasi iradəyə görə, cəsarətli siyasətə görə, amma, eyni zamanda, maliyyə imkanlarımıza görə.
Əgər bu imkanlar olmasaydı, əgər biz bəzi ölkələr kimi, xarici donorlardan asılı olsaydıq, əgər biz yoxsul, səfil Ermənistan kimi ona-buna dilənsəydik, onda əlbəttə ki, bizim müstəqil siyasət aparmaq imkanımız da olmaya bilər, yaxud da ki, bu imkanlar məhdud ola bilərdi. Ona görə iqtisadi güc, maliyyə resurslarımız siyasi müstəqilliyimizi də möhkəmləndirir.
Növbəti illərdə önəmli, tarixi qaz-nəqliyyat layihələrini yenə də icra etməklə Azərbaycan - açıq dənizlərə çıxışı olmayan bir ölkə Avrasiyada nəqliyyat mərkəzlərinin birinə çevriləcəkdir. Biz siyasətimiz, qətiyyətimiz, düzgün xarici siyasətimiz nəticəsində bunu da edəcəyik. Çünki xarici siyasət, ilk növbədə, daxili problemlərin həllinə yönəlib.
Xarici siyasət daxili siyasətin davamıdır. Biz uğurlu xarici siyasəti təkcə ona görə aparmırıq ki, dünyada bizə olan rəğbət artsın. Bu, real işlərə çevrilir. Uğurlu xarici siyasət bu beynəlxalq layihələri də həll etməyə şərait yaradır. Çünki tranzit ölkə olmaq üçün sən mütləq qonşularla işləməlisən. Qonşular olmadan heç bir ölkə tranzit ölkə ola bilməz.
Bütün bunlar bir-birinə bağlı olan məsələlərdir. Bizim gələcək inkişafımızla bağlı çox aydın təsəvvürümüz, proqramlarımız var - bütün sahələrdə, ictimai xidmət sahələrində, korrupsiya, rüşvətxorluğa qarşı mübarizə sahəsində, haqq-ədalətin bərqərar olması sahəsində, bütün istiqamətlərdə.
Sadəcə olaraq, bir çıxışda bütün istiqamətlər haqqında geniş danışmaq mümkün deyil. Ancaq mən əminəm ki, Azərbaycan növbəti illərdə öz uğurlu, dinamik inkişaf tempini nəinki saxlayacaq, onu daha da möhkəmləndirəcək.
Bizim əsas dəyərimiz, ən böyük nemətimiz müstəqilliyimizdir. Biz müstəqil ölkə kimi yaşayırıq. Müstəqilliyimizin də banisi ulu öndər Heydər Əliyevdir. Məhz onun hakimiyyətə gəlməsindən sonra Azərbaycan, sözün əsl mənasında, müstəqillik yoluna qədəm qoydu.
1993-cü ilə qədər bizim müstəqilliyimiz şərti və yarımçıq xarakter daşıyırdı. Xarici ölkələr, onların Azərbaycandakı nümayəndələri burada hakimiyyətə göstərişlər, təlimatlar verirdi. Əlbəttə ki, bu, tariximizin bəlkə də ən biabırçı səhifələrindən biridir.
O ağır vəziyyətdə məhz Heydər Əliyevin cəsarəti, müdrikliyi, - o vaxt bizim hələ ordumuz, iqtisadiyyatımız, pulumuz yox idi, - onun dəmir iradəsi, xalqın ona olan sevgisi, rəğbəti Azərbaycanı, bax, bu müstəqillik yoluna çıxarıbdır. Biz də bu müstəqil yol ilə gedirik və gedəcəyik”.




































































11:32
Qurultayda çıxış edən dövlət başçısı İlham Əliyev YAP-ın yaranmasından və keçdiyi yoldan, partiyanın banisi, ulu öndər Heydər Əliyevin tarixi xidmətlərindən, təşkilatın ölkəmizin və cəmiyyətimizin həyatındakı rolundan bəhs edib.
Sonra çıxış edən işğaldan azad olunmuş Cocuq Mərcanlı kəndinin sakini Oqtay Həziyev, YAP Kəngərli rayon təşkilatının sədri Sevda Quliyeva, Milli Məclisin deputatı Rəşad Mahmudov, Gəncə şəhərindən olan iş adamı Elnur Camalxanov, Qusar şəhərindəki Heydər Əliyev Mərkəzinin direktoru Neva Abdurahmanova, ADA Universitetinin tələbəsi Emil Aslanlı dövlətimizin başçısı İlham Əliyevin rəhbərliyi ilə ölkəmizdə həyata keçirilən böyük quruculuq işlərindən, əldə olunan nailiyyətlərdən bəhs ediblər.
Çıxışlarda 2018-ci il aprelin 11-də keçiriləcək növbədənkənar prezident seçkilərində partiyanın sədri İlham Əliyevin namizədliyinin irəli sürülməsi təklif olunub.
YAP-ın sədr müavini-icra katibi Əli Əhmədov 2018-ci il aprelin 11-də keçiriləcək növbədənkənar prezident seçkilərində partiyanın sədri İlham Əliyevin namizədliyinin irəli sürülməsi barədə qurultayın qərarını təqdim edib.
Qərar yekdilliklə qəbul olunub.
YAP-ın sədri, dövlət başçısı İlham Əliyev ona göstərilən etimada görə minnətdarlığını bildirib.
Yeni Azərbaycan Partiyasının VI qurultayı dövlət himninin səslənməsi ilə başa çatıb.
09:33
Yeni Azərbaycan Partiyasının (YAP) növbəti VI qurultayı keçirilir.
Oxu.Az xəbər verir ki, qurultayda partiyanın prezidentliyə namizədi müəyyənləşdiriləcək.
Azərbaycanda növbədənkənar prezident seçkiləri bu il aprelin 11-nə təyin olunub.
www.oxu.az
"
"İlham Əliyev: Müstəqil yolla gedirik və gedəcəyikBiz indi nəhəng enerji layihələrini icra edirik: bu da qarşıda duran əsas vəzifələrdən biridir.
Oxu.Az xəbər verir ki, bunu bu gün Azərbaycan prezidenti İlham Əliyev Yeni Azərbaycan Partiyasının (YAP) VI qurultayında çıxışında bildirib.
“Biz Cənub Qaz Dəhlizini vaxtında təhvil verməliyik, bunu edəcəyik. Bütün maliyyə resursları təmin edilib, həm Azərbaycan, həm beynəlxalq banklar tərəfindən. Müəyyən yubanmalar olmuşdur, onlar da aradan götürüldü. Çünki Cənub Qaz Dəhlizi həm bizim üçün, həm də Avropa üçün strateji əhəmiyyətə malik olan bir layihədir. Azərbaycan öz liderlik missiyasını uğurla icra edir.
Biz bu tarixi layihəni - yeddi ölkəni, qitələri birləşdirən, 3500 kilometr məsafəsi olan və dənizin altından, dağların başından keçən qaz kəmərini uğurla həyata keçiririk. “Şahdəniz-2” layihəsindən yaxın zamanlarda qaz çıxarılacaq. Onu da deməliyəm ki, Cənub Qaz Dəhlizi, yəni, qaz kəməri artıq qazla təmin edilir.
Bu, tarixi layihədir və ölkəmizin uğurlu, dayanıqlı inkişafı üçün əsas resurs bazasıdır”, - deyə qeyd edən prezident bildirib ki,  “Azəri-Çıraq” yatağının istismarının uzadılması haqqında da tarixi qərar qəbul edilib:
“Ona görə bundan sonra da neft-qaz sektorunda Azərbaycan uğurla inkişaf edəcək. Ancaq yenə də deyirəm, gələcək fəaliyyətimiz üçün bu, bizdə bir rahatlıq hissi yaratmamalıdır. Biz fəal işləməliyik, qeyd etdiyim kimi, bu, sadəcə olaraq, bizim üçün əlavə maliyyə və siyasi resursdur.
Bu gün biz beynəlxalq arenada bütün məsələlərlə bağlı öz sözümüzü deyirik. Nəyə görə? Əlbəttə ki, güclü siyasi iradəyə görə, cəsarətli siyasətə görə, amma, eyni zamanda, maliyyə imkanlarımıza görə.
Əgər bu imkanlar olmasaydı, əgər biz bəzi ölkələr kimi, xarici donorlardan asılı olsaydıq, əgər biz yoxsul, səfil Ermənistan kimi ona-buna dilənsəydik, onda əlbəttə ki, bizim müstəqil siyasət aparmaq imkanımız da olmaya bilər, yaxud da ki, bu imkanlar məhdud ola bilərdi. Ona görə iqtisadi güc, maliyyə resurslarımız siyasi müstəqilliyimizi də möhkəmləndirir”.
Onun sözlərinə görə, növbəti illərdə önəmli, tarixi qaz-nəqliyyat layihələrini yenə də icra etməklə Azərbaycan - açıq dənizlərə çıxışı olmayan bir ölkə Avrasiyada nəqliyyat mərkəzlərinin birinə çevriləcək:
“Biz siyasətimiz, qətiyyətimiz, düzgün xarici siyasətimiz nəticəsində bunu da edəcəyik. Çünki xarici siyasət, ilk növbədə, daxili problemlərin həllinə yönəlib. Xarici siyasət daxili siyasətin davamıdır. Biz uğurlu xarici siyasəti təkcə ona görə aparmırıq ki, dünyada bizə olan rəğbət artsın.
Bu, real işlərə çevrilir. Uğurlu xarici siyasət bu beynəlxalq layihələri də həll etməyə şərait yaradır. Çünki tranzit ölkə olmaq üçün sən mütləq qonşularla işləməlisən. Qonşular olmadan heç bir ölkə tranzit ölkə ola bilməz. Bütün bunlar bir-birinə bağlı olan məsələlərdir. Bizim gələcək inkişafımızla bağlı çox aydın təsəvvürümüz, proqramlarımız var - bütün sahələrdə, ictimai xidmət sahələrində, korrupsiya, rüşvətxorluğa qarşı mübarizə sahəsində, haqq-ədalətin bərqərar olması sahəsində, bütün istiqamətlərdə.
Sadəcə olaraq, bir çıxışda bütün istiqamətlər haqqında geniş danışmaq mümkün deyil. Ancaq mən əminəm ki, Azərbaycan növbəti illərdə öz uğurlu, dinamik inkişaf tempini nəinki saxlayacaq, onu daha da möhkəmləndirəcək.
Bizim əsas dəyərimiz, ən böyük nemətimiz müstəqilliyimizdir. Biz müstəqil ölkə kimi yaşayırıq. Müstəqilliyimizin də banisi ulu öndər Heydər Əliyevdir. Məhz onun hakimiyyətə gəlməsindən sonra Azərbaycan, sözün əsl mənasında, müstəqillik yoluna qədəm qoydu. 1993-cü ilə qədər bizim müstəqilliyimiz şərti və yarımçıq xarakter daşıyırdı. Xarici ölkələr, onların Azərbaycandakı nümayəndələri burada hakimiyyətə göstərişlər, təlimatlar verirdi.
Əlbəttə ki, bu, tariximizin bəlkə də ən biabırçı səhifələrindən biridir. O ağır vəziyyətdə məhz Heydər Əliyevin cəsarəti, müdrikliyi, - o vaxt bizim hələ ordumuz, iqtisadiyyatımız, pulumuz yox idi, - onun dəmir iradəsi, xalqın ona olan sevgisi, rəğbəti Azərbaycanı, bax, bu müstəqillik yoluna çıxarıbdır. Biz də bu müstəqil yol ilə gedirik və gedəcəyik”.
www.oxu.az
"
"Prezident keçmiş AXC-Müsavat iqtidarını tənqid etdi1993-cü ildən başlayaraq Azərbaycan uğurlu inkişaf yolu ilə gedir və inkişaf üçün əsas şərt - sabitlik tam bərqərar olub.
Oxu.Az xəbər verir ki, bunu bu gün Azərbaycan prezidenti İlham Əliyev Yeni Azərbaycan Partiyasının (YAP) VI qurultayında çıxışında bildirib.
“Keçən ilin noyabrında biz partiyamızın 25 illik yubileyini qeyd etmişik. Bu 25 il ərzində partiyamız uğurlu və şərəfli yol keçib. Bütün iştirak etdiyi seçkilərdə Yeni Azərbaycan Partiyası qələbə qazanıb və bu 25 il qələbələr salnaməsidir.
1992-ci ildə ulu öndər Heydər Əliyevin sədrliyi ilə Naxçıvan şəhərində keçirilmiş partiyamızın təsis konfransı tarixi hadisə idi və 25 ildən sonra biz bunu əyani şəkildə ölkəmizdə mövcud olan vəziyyətdə, əldə etdiyimiz uğurlarda görürük.
O vaxt partiyamızın yaradılması dönüş nöqtəsi idi. Əgər o vaxt bu partiyamız yaradılmasaydı, bilmək olmazdı ölkə hansı istiqamətdə inkişaf edəcəkdi. O vaxt ölkəmizin qarşısında çox ciddi problemlər durmuşdu.
Demək olar ki, Azərbaycan, onun gənc müstəqilliyi təhlükə altında idi”, - deyən İ.Əliyevin sözlərinə görə, o vaxt hakimiyyəti 1992-ci ildə qanunsuz şəkildə zəbt etmiş AXC-Müsavat cütlüyü ölkəmizi uçuruma aparırdı. Azərbaycanda iqtisadi tənəzzül, sənayenin iflic vəziyyətə düşməsi, siyasi, iqtisadi, ondan sonra da hərbi böhran demək olar ki, müstəqilliyimizi şübhə altına alırdı:
“Belə bir vəziyyətdə Azərbaycan xalqı öz Liderinə üz tutdu və partiyamızın yaradılması, əlbəttə ki, burada həlledici rol oynayıb. Onu da biz yaxşı xatırlayırıq və əlbəttə, partiya üzvləri bunu bilir, Azərbaycan ictimaiyyəti də bilir ki, o vaxt hakimiyyəti qanunsuz şəkildə zəbt etmiş hakimiyyət imkan verməmişdi ki, partiyamızın qurultayı Bakıda keçirilsin.
Fəallar, vətənpərvər insanlar Naxçıvana gəlmiş və Heydər Əliyevin sədrliyi ilə partiyamızın yaradılması haqqında bəyanat verilmişdir. Ondan bir neçə ay sonra xalqın tələbi ilə Heydər Əliyev hakimiyyətə gəldi və ölkəmiz inkişaf yoluna qədəm qoydu.
AXC-Müsavat cütlüyü tərəfindən başlanmış vətəndaş müharibəsi dayandırıldı, qanunsuz silahlı birləşmələr tərk-silah edildi, qayda-qanun yaradıldı, milli vətəndaş həmrəyliyi üçün əsas yaradıldı, azərbaycançılıq ideologiyası bəyan edildi və bu gün də bizim əsas ideoloji dayağımızdır.
Ölkə Konstitusiyası qəbul edildi, iqtisadiyyatda, siyasi sahədə ciddi islahatlara start verildi, Azərbaycan beynəlxalq təcriddən çıxa bildi və ölkə ilə bağlı həqiqətlər dünya birliyinə çatdırıldı. Bir sözlə, 1993-cü ildən başlayaraq Azərbaycan uğurlu inkişaf yolu ilə gedir və inkişaf üçün əsas şərt - sabitlik tam bərqərar olmuşdur. Çünki sabitlik olmadan heç bir inkişafdan söhbət gedə bilməz.
Məhz o illərdə - Ulu Öndər hakimiyyətə gələndən bir il sonra “Əsrin kontraktı” imzalanıb. Bu, bu gün də və gələcək illərdə də ölkə iqtisadiyyatı üçün müstəsna rol oynayan kontraktdır. Keçən ilin sentyabrında Ulu Öndərin adını daşıyan bu möhtəşəm Heydər Əliyev Mərkəzində kontraktın 2050-ci ilə qədər uzadılması haqqında qərar verildi. Görün, bu kontraktın nə qədər böyük əhəmiyyəti var ki, artıq yarım əsrdən çox müddətdə Azərbaycan xalqına xidmət edəcək”.
www.oxu.az
"
"Əli Əhmədov: Azərbaycan Avropanın enerji təhlükəsizliyində mühüm rol oynayır Azərbaycanda 2003-cü ildən başlayaraq prezident İlham Əliyevin rəhbərliyi ilə həyata keçirilən siyasi və iqtisadi islahatlar uğurla icra olunur, Azərbaycan irimiqyaslı layihələr həyata keçirir, Avropanın enerji təhlükəsizliyində mühüm rol oynayır.
Oxu.Az xəbər verir ki, bunu hakim Yeni Azərbaycan Partiyasının (YAP) VI qurultayında YAP-ın sədr müavini - icra katibi, baş nazirin müavini Əli Əhmədov deyib.
YAP rəsmisi bildirib ki, ölkədə işsizliyin və yoxsulluğun azalması, ciddi sosial proqramların icra olunması, infrastruktur layihələrinin həyata keçirilməsi ölkənin sürətli inkişafına təkan verir.
O qeyd edib ki, demokratiyanın inkişafı, xarici siyasət, ordu quruculuğu, elm, mədəniyyət və digər sahələrdə ciddi uğurlar əldə olunub: 
“Azərbaycan prezidenti İlham Əliyevin rəhbərliyi altında Azərbaycan sürətli inkişaf edib, dövlətçilik ənənələri, demokratik təsisatları gücləndirilib, ölkənin beynəlxalq nüfuzu artıb, müdafiə qabiliyyəti ciddi şəkildə möhkəmləndirilib”.
www.oxu.az
"
"Prezident: Siyasi və iqtisadi islahatlar paralel aparılmalıdırErmənistan-Azərbaycan  münaqişəsi ölkəmizin ərazi bütövlüyü çərçivəsində və beynəlxalq hüquq normalarına uyğun həll edilməlidir. 
Oxu.Az məlumat verir ki, bunu bu gün Azərbaycan prezidenti İlham Əliyev Yeni Azərbaycan Partiyasının (YAP) VI qurultayında çıxışında bildirib. 
“Biz heç vaxt imkan verə bilmərik ki, ərazimizdə ikinci Erməni dövləti yaransın”, - deyən dövlət başçısı vurğulayıb ki, tarixi torpaqlara qayıdış bizim siyasi-strateji hədəfimizdir.
Ermənistanın bütün regional layihələrdən kənarda qaldığını deyən prezident təcrid siyasətinin torpaqlarımız azad olunana kimi davam etdiriləcəyini vurğulayıb. Ölkədə həyata keçirilən ordu quruculuğunun əhəmiyyətindən danışan dövlət başçısı deyib ki, beynəlxalq reytinqlər Azərbaycan ordusunun gücünü əks etdirir.
Prezident çıxışında məcburi köçkünlərin yaşayış şəraitinin yaxşılaşdırılmasının gələcək illərdə də diqqət mərkəzində saxlanacağını bildirib.
Prezident çıxışı zamanı deyib ki, Azərbaycanda aparıcı siyasi qüvvə olan YAP-ın ideyaları xalq tərəfindən dəstəklənir. Dövlət başçısı bildirib ki, 700 mindən çox üzvü olan siyasi təşkilata gənclərin axını davam edir:
“Son 25 ildə partiya şərəfli yol keçib, bütün seçkilərdə qələbə qazanıb. Ulu öndər Heydər Əliyevin rəhbərliyi ilə yaradılan YAP ölkəmizin ictimai-siyasi həyatında fəal rol oynayır. Müstəqilliyin ilk illərində ölkədə yaranan acınacaqlı vəziyyət xalqın tələbi ilə yenidən hakimiyyətə gələn Heydər Əliyevin fəaliyyəti nəticəsində aradan qaldırılıb.
1993-cü ildən sonra Heydər Əliyevin rəhbərliyi ilə ölkə həyatının bütün istiqamətlərində nailiyyətlər qazanılıb. 2003-cü ildən sonra Heydər Əliyev siyasəti uğurla davam etdirilib. Bu illər ölkəmizin sürətli inkişaf illəridir. Vəzifələr uğurla həllini tapıb, vədlər həyatda öz əksini tapıb. Ölkədə sabitliyi şərtləndirən əsas məsələ xalq-iqtidar birliyidir.
Bu gün dünyada ən təhlükəsiz ölkələrdən olan Azərbaycanda bütün azadlıqlar təmin olunub. Bu siyasət gələcəkdə də davam etdiriləcək”.
O, çıxışı zamanı ölkədə siyasi və iqtisadi islahatların paralel aparılmasının vacibliyini də vurğulayıb.
www.oxu.az
"
"Novruz Məmmədov: Azərbaycan xalqı prezident İlham Əliyevə inanırAzərbaycanın stabil, təhlükəsiz və çiçəklənən gələcəyinin növbəti yeddi ilinin memarı prezident İlham Əliyev olmalıdır.
Oxu.Az xəbər verir ki, bunu Azərbaycan prezidentinin xarici siyasət məsələləri üzrə köməkçisi-şöbə müdiri Novruz Məmmədov özünün “Facebook” səhifəsində yazıb.
N. Məmmədov bu gün YAP-ın möhtəşəm qurultay keçirdiyini bildirib:
“Möhtəşəm bir Qurultay. Səmimi, ürəkdən gələn, gələcəyə inamlı və ümid dolu çıxışlar. Ölkənin müxtəlif region və təşkilatlarının nümayəndələrinin nitqləri bir leytmotiv üzərində köklənmişdi: Azərbaycanın stabil, təhlükəsiz və çiçəklənən gələcəyinin növbəti yeddi ilinin memarı prezident İlham Əliyev olmalıdır.
İstər-istəməz dahi Heydər Əliyevin cümlələrini – “Üzümü Sizə - həmvətənlərimə tutaraq, qarşıdan gələn prezident seçkilərində prezidentliyə namizəd, mənim siyasi varisim, Yeni Azərbaycan Partiyası sədrinin I müavini İlham Əliyevi dəstəkləməyə çağırıram... Mən ona özüm qədər inanıram və gələcəyinə Böyük Ümidlər bəsləyirəm” – xatırladım.
Qurultayda elə təəssürat yaranmışdı ki, sanki hamı bu müdrik kəlamları xatırlayır. Düşünürəm: Şübhəsiz Azərbaycan xalqı prezident İlham Əliyevə inanır”.
www.oxu.az
"
" İlham Əliyev “Thales International” şirkətinin I vitse-prezidentini qəbul edibAzərbaycan Respublikasının prezidenti İlham Əliyev fevralın 8-də “Thales International” şirkətinin birinci vitse-prezidenti Rafael Eskinazinin başçılıq etdiyi nümayəndə heyətini qəbul edib.
Oxu.Az xəbər verir ki, bu barədə prezidentin mətbuat xidməti məlumat yayıb. 
www.oxu.az
"
"Deputat: İlham Əliyevlə bağlı qərar bütövlükdə xalqımızın qərarıdırİlham Əliyevin Azərbaycan naminə xidmətlərini saymaqla qurtarmaq olmaz.
Bunu Oxu.Az-a açıqlamasında YAP-çı millət vəkili, adıçəkilən partiyanın İdarə Heyəti və Siyasi Şurasının üzvü olan Eldar İbrahimov hakim siyasi təşkilat tərəfindən ölkə Prezidenti İlham Əliyevin növbəti dəfə prezidentliyə namizədliyinin irəli sürülməsi ilə bağlı qərarın qəbul edilməsinə münasibətini bildirərkən deyib.
O, YAP-ın bu gün keçirilən 6-cı qurultayında belə bir qərarın qəbul olumasını ürəkdən dəstəklədiyini və birmənalı şəkildə təqdir etdiyini bildirib:
""Bu qərar partiyamızın üzləri, qurultay iştirakçıları tərəfindən yekdilliklə qəbul olundu. Başqa cür də ola bilməzdi. İlham Əliyevin növbəti dəfə prezidentliyə namizədliyinin irəli sürülməsi hər kəsin, bütövlükdə xalqımızın ürəyindəndir.
Çünki ümummilli liderimiz Heydər Əliyevin siyasətinin layiqli davamçısı olan cənab Prezidentin son 15 illik fəaliyyəti Azərbaycanı  dünyanın aparıcı və lider dövlətlərindən birinə çevirib. Azərbaycan İlham Əliyevin müdrik, düşünlümüş, prqamatik, realist siyasəti nəticəsində nəinki bölgənin, dünyanın siyasi və iqtisadi sabitlik və təhlükəsizlik adasına çevrilib.
Azərbaycan bu gün dünyanın siyasi, mədəni dialoq mərkəzinə, milli və dini tolerantlıq məkanına çevrilməyi baçarıb, buna nail ola bilib. Azərbaycan dünyada hələ də maliyyə-iqtisadi böhranın davam etməsinə baxmayaraq, iqtisadi inkişaf, tərəqqi yolunda qələbələrdən qələbələrə, zəfərlərdən zəfərlərə doğru irəliləyib və bu gün də bu estafeti uğurla davam etdirməkdədir.
Yəni, İlham Əliyevin Azərbaycan naminə xidmətlərini saymaqla qurtarmaq olmaz. Bu baxımdan, cənab İlham Əliyevin növbəti 7 il müddətinə prezidentliyini davam etdirməsi, bunun üçün növbəti dəfə mandat alması- buna da heç bir şübhə ola bilməz - çox vacibdir. Ona görə, YAP-ın bu qərarı da elə bilirəm ki, Azərbaycan xalqının mütləq əksəriyyətinin seçimi və qərarıdır"".
Kamil HƏMZƏOĞLU
www.oxu.az
"
"Elmar Məmmədyarov Brüsselə yola düşübAzərbaycan xarici işlər naziri Elmar Məmmədyarov Brüsselə yola düşüb.
Azərbaycan Xarici İşlər Nazirliyinin mətbuat xidmətindən Oxu.Az-a verilən məlumata görə, o, Avropa İttifaqı-Azərbaycan Əməkdaşlıq Şurasının 15-ci iclasında iştirak edəcək.
E.Ə.
www.oxu.az
"
"Millət vəkili YAP-ın İlham Əliyevlə bağlı qərarını şərh etdiPrezident İlham Əliyev Azərbaycan xalqının, hər birimizin fəxridir.
Bunu Oxu.Az-a açıqlamasında Yeni Azərbaycan Partiyasından (YAP) olan millət vəkili Tahir Rzayev ölkə prezidenti İ.Əliyevin hakim partiyanın bu gün keçirilən VI qurultayında növbəti dəfə prezidentliyə namizədliyinin irəli sürülməsinə münasibətini bildirərkən deyib.
Millət vəkili deyib ki, İ. Əliyevin ölkə prezidenti kimi, son 15 il ərzində gördüyü işlər, həyata keçirdiyi tədbirlər özü elə bir zəmanətdir ki, yenidən prezidentliyə namizəd olsun:
“Yəni, onun liderliyi ilə həyata keçirilən bu tədbirlər o qədər böyük və genişmiqyaslıdır ki, onun dünyada bənzəri, alternativi yoxdur. Odur ki, belə bir insanın - İlham Əliyevin yenidən prezidentliyə namizədliyinin irəli sürülməsi qanunauyğun addımdır və Azərbaycan xalqının ürəyindəndir.
İnanıram ki, Azərbaycan xalqı, Azərbaycan seçicisi də 11 aprel tarixində öz seçimini edəcək və cənab İlham Əliyevi daha yeddi il müddətinə prezident seçəcək”.
Kamil HƏMZƏOĞLU
www.oxu.az
"
"İlham Əliyev YAP-ın namizədi olduYeni Azərbaycan Partiyasının VI qurultayında 2018-ci ilin aprelində keçiriləcək prezident seçkilərində partiyanın sədri, Azərbaycan Respublikasının prezidenti İlham Əliyevin namizədliyi irəli sürülüb.
Oxu.Az xəbər verir ki, bu barədə “İrəli” sədri Mirhəsən Seyidov sosial şəbəkədə məlumat verib. 
Qeyd edək ki, qurultayda YAP-ın 700 mindən çox üzvünü təmsil edən nümayəndələr iştirak edib. 
E.Ə.
www.oxu.az
"
"İlham Əliyev YAP-ın qurultayındaFevralın 8-də, Bakıda, Heydər Əliyev Mərkəzində Yeni Azərbaycan Partiyasının (YAP) VI qurultayı işə başlayıb.
Oxu.Az xəbər verir ki, YAP-ın 700 mindən çox üzvünü təmsil edən nümayəndələrin iştirak etdiyi qurultayda partiyanın sədri, Azərbaycan Respublikasının prezidenti İlham Əliyev nitq söyləyir.
E.Ə.
www.oxu.az
"
"Qazaxıstan və Azərbaycan avtomobil daşımalarında razılığa gəldiQazaxıstan prezidenti Nursultan Nazarbayev Qazaxıstanla Azərbaycan arasında beynəlxalq avtomobil daşımaları haqqında razılaşmanı təsdiqləyib.
Oxu.Az-ın xəbərinə görə, bununla bağlı Qazaxıstan prezidentinin mətbuat xidmətinin məlumatında deyilir.
Bildirilir ki, Qazaxıstan Respublikası Hökuməti ilə Azərbaycan Respublikası Hökuməti arasında beynəlxalq avtomobil daşımaları haqqında razılaşma dövlət başçısı tərəfindən imzalanıb.
Daha əvvəl Qazaxıstanın baş nazirinin sərmayələr və inkişaf üzrə birinci müavini Roman Sklyar bildirib ki, razılaşmanın təsdiqi iki ölkə arasında ticarət-iqtisadi əməkdaşlığın həcmini artırmağa imkan verəcək.
Qazaxıstan və Azərbaycan arasında avtomobil nəqliyyatı ilə daşınan əsas yüklər qara və əlvan metallar, avadanlıqlardır.
A.M.
www.oxu.az
"
"Prezident seçkisinin təqvim planı açıqlandı – SİYAHIBu il aprelin 11-də növbədənkənar Azərbaycan Respublikası prezidenti seçkilərinin hazırlanıb keçirilməsi üzrə əsas hərəkət və tədbirlərin təqvim planı açıqlanıb.
Oxu.Az Azərtac-a istinadən xəbər verir ki, plan Azərbaycan Respublikası Mərkəzi Seçki Komissiyasının 6 fevral 2018-ci il tarixli 1/2 saylı qərarı ilə təsdiq edilib.
Təqvim planına buradan baxa bilərsiniz.
A.M.
www.oxu.az
"
"Güzəştli mənzillərin ödəniş şərtlərini Nazirlər Kabineti müəyyənləşdirəcəkAzərbaycan prezidenti İlham Əliyev Mənzil İnşaatı Dövlət Agentliyinin fəaliyyətinin təmin edilməsi ilə bağlı bəzi məsələlər haqqında fərman imzalayıb.
Oxu.Az xəbər verir ki, fərmana əsasən Mənzil İnşaatı Dövlət Agentliyində təsisçinin səlahiyyətlərinin həyata keçirilməsi aşağıdakılara həvalə edilib:
Azərbaycan Respublikasının Prezidentinə:
Agentliyin nizamnaməsinin təsdiq olunması, nizamnamə fondunun miqdarının müəyyən edilməsi;
icra orqanının yaradılması, onun səlahiyyətlərinin müəyyənləşdirilməsi və səlahiyyətlərinə vaxtından əvvəl xitam verilməsi;
Agentliyin yenidən təşkili və ləğvi;
təsərrüfat cəmiyyətlərinin yaradılmasına və ya onlarda iştirak etməyə, idarə, filial və nümayəndəliklərinin yaradılmasına razılıq verilməsi;
illik maliyyə hesabatlarının təsdiq edilməsi;
xalis aktivlərinin dəyərinin 25 faizindən artıq məbləğdə olan əqdin (xüsusi əhəmiyyətli əqdin) və aidiyyəti şəxslə dəyəri publik hüquqi şəxsin aktivlərinin 5 faizini və daha çox hissəsini təşkil edən əqdin bağlanmasına razılıq verilməsi;
Agentliyə:
Azərbaycan Respublikasının Prezidenti ilə razılaşdırmaqla, strukturunun təsdiq olunması.
Müəyyən edilib ki, Agentliyin nizamnamə fondu “Azərbaycan Respublikasının 2018-ci il dövlət büdcəsi haqqında” Azərbaycan Respublikası Qanununun tətbiqi ilə bağlı bir sıra məsələlər barədə” Azərbaycan Respublikası Prezidentinin 2017-ci il 25 dekabr tarixli 1756 nömrəli Fərmanının 1.13.1.2-ci yarımbəndində nəzərdə tutulmuş vəsait hesabına formalaşır və 100 milyon manat təşkil edir.
Agentlik “Hüquqi şəxslərin dövlət qeydiyyatı və dövlət reyestri haqqında” Azərbaycan Respublikasının Qanunu ilə müəyyən edilmiş qaydada dövlət qeydiyyatına alındıqdan sonra, “mərkəzi icra hakimiyyəti orqanı” hüquqi statusuna malik Azərbaycan Respublikasının Prezidenti yanında Mənzil İnşaatı Dövlət Agentliyinin balansındakı dövlət əmlakı həmin Agentliyin balansına verilib.
Azərbaycan Respublikasının Mənzil İnşaatı Dövlət Agentliyinin vəsaiti hesabına inşa edilən yaşayış binalarının və digər tikinti obyektlərinin podratçılarına tamamlanmış işlər üzrə ödənişin həyata keçirilməsinə yol verilən tikinti işlərinin mərhələlərini və ödəniş şərtlərini Azərbaycan Respublikasının Nazirlər Kabineti müəyyənləşdirir.
Azərbaycan Respublikasının Mənzil İnşaatı Dövlət Agentliyinin sərəncamına verilmiş torpaq sahələrində müvafiq tikinti layihəsi əsasında yaşayış binalarının və digər tikinti obyektlərinin inşasını öhdəsinə götürmüş investorlarla, habelə Azərbaycan Respublikasının Mənzil İnşaatı Dövlət Agentliyinin vəsaiti hesabına inşa edilən yaşayış binalarının və digər tikinti obyektlərinin podratçıları ilə bağlanacaq müqavilələrin yerinə yetirilməsinin təminatı məqsədi ilə, işin smeta üzrə dəyəri nəzərə alınmaqla, Azərbaycan Respublikasının Mənzil İnşaatı Dövlət Agentliyi tərəfindən müəyyən edilən və investorlarla və ya podratçılarla bağlanılan müqavilələrdə əks olunan məbləğdə bank zəmanəti tələb edilir;
ərazi zonalaşdırılması və ərazi planlaşdırılması baxımından yaşayış zonalarına (həyətyanı sahələri olan fərdi yaşayış və bağ evlərinin tikintisi üçün nəzərdə tutulan ərazilər istisna olmaqla) və ictimai-işgüzar zonalara aid edilən, hüquqi və fiziki şəxslərin istifadəsində və ya icarəsində olmayan dövlət mülkiyyətindəki torpaq sahələrinin Azərbaycan Respublikasının Mənzil İnşaatı Dövlət Agentliyinin müraciəti əsasında həmin Agentliyin sərəncamına verilməsini təmin etsin;
xüsusi və ya bələdiyyə mülkiyyətində olan və ərazi zonalaşdırılması və ərazi planlaşdırılması baxımından yaşayış zonalarına və ictimai-işgüzar zonalara aid edilən torpaq sahələrinin mülki-hüquqi müqavilə əsasında dövlət büdcəsinin vəsaiti hesabına dövlətin xeyrinə əldə edilərək Azərbaycan Respublikasının Mənzil İnşaatı Dövlət Agentliyinin sərəncamına verilməsinin mümkünlüyünü həmin Agentliyin təklifləri əsasında müəyyənləşdirsin;
“Azərbaycan Respublikasının Prezidenti yanında Mənzil İnşaatı Dövlət Agentliyinin və “MİDA” Məhdud Məsuliyyətli Cəmiyyətinin” sözləri “Azərbaycan Respublikasının Mənzil İnşaatı Dövlət Agentliyinin” sözləri ilə əvəz edilsin;
“MİDA” Məhdud Məsuliyyətli Cəmiyyətinin” sözləri “Azərbaycan Respublikasının Mənzil İnşaatı Dövlət Agentliyinin” sözləri ilə və “Azərbaycan Respublikasının Prezidenti yanında Mənzil İnşaatı Dövlət Agentliyinin” sözləri “həmin Agentliyin” sözləri ilə əvəz edilsin;
“MİDA” Məhdud Məsuliyyətli Cəmiyyətinin” sözləri “Azərbaycan Respublikasının Mənzil İnşaatı Dövlət Agentliyinin” sözləri ilə əvəz edilsin;
Fərmanla təsdiq edilmiş “MİDA” Məhdud Məsuliyyətli Cəmiyyətinin Nizamnaməsi”nin 1.3-cü və 1.4-cü bəndlərindən “Prezidenti yanında” sözləri çıxarılsın.
www.oxu.az 
"
"Qida Təhlükəsizliyi Agentliyinin Aparatının strukturu təsdiqlənibAzərbaycan Respublikasının Qida Təhlükəsizliyi Agentliyinin Aparatının strukturu təsdiq olunub.
Agentlikdən Oxu.Az-a verilən məlumata görə, regional bölmələrin, o cümlədən Bakı şəhərinin strukturu, Qida Təhlükəsizliyi İnstitutunun Nizamnaməsi təsdiq olunma mərhələsindədir. Azərbaycan Prezidentinin müvafiq fərman və sərəncamlarına uyğun olaraq, hazırda Qida Təhlükəsizliyi Agentliyinin regional bölmələrinin struktur və maddi-texniki bazasının formalaşdırılması, laboratoriyaların təhvil-təslim işləri həyata keçirilir.
Agentliyin fəaliyyət istiqamətlərinə uyğun olaraq Təftiş və dövlət nəzarəti şöbəsi, Risklərin idarə olunması şöbəsi, Sertifikatlaşdırma və qeydiyyat şöbəsi, İnsan resursları şöbəsi, Kommunikasiya və informasiya texnologiyları şöbəsi, Maliyyə və təsərrüfat şöbəsi, Hüquq şöbəsi fəaliyyət göstərəcək.
Qida Təhlükəsizliyi Agentliyinin qarşısına qoyduğu əsas vəzifə Azərbaycan vətəndaşlarının təhlükəsiz qida məhsulu əldə etməsini təmin etməkdir. Bu proses sahibkarlara ziyan vermədən, kiçik və orta sahibkarın da iştirakı ilə həyata keçirləcək. Qida Təhlükəsizliyi Agentliyi bu prosesi mərhələli şəkildə həyata keçirməyi, bu sahədə vətəndaş məsuliyyətini artıracaq yöndə geniş maarifləndirmə işləri görməyi planlaşdırır.
Qida Təhlükəsizliyi Agentliyinin Əsasnaməsində göstərildiyi kimi Agentlik qida təhlükəsizliyi sertifikatı verəcək, həmçinin qida zəncirinin bütün mərhələlərində fəaliyyət göstərən sahibkarlıq subyektlərini qeydiyyata alacaq və reyestrini aparacaq. Hazırda bu istiqamətdə Agentliyin fəaliyyətini təmin etmək məqsədi ilə qanunvericilikdə müəyyən dəyişikliklər hazırlanır və uyğunlaşmalar aparılır.
www.oxu.az 
"
"MİDA-nın səlahiyyətlərindən biri Nazirlər Kabinetinə verildiPrezident İlham Əliyev Azərbaycan Respublikası Prezidentinin 2016-cı il 16 noyabr tarixli 1113 nömrəli fərmanı ilə təsdiq edilmiş “Azərbaycan Respublikasının Prezidenti yanında Mənzil İnşaatı Dövlət Agentliyinin sərəncamında olan mənzilləri vətəndaşların güzəştlə əldə etməsi Qaydası”nda dəyişiklik edilməsi haqqında fərman imzalayıb.
Oxu.Az xəbər verir ki, fərmana əsasən Qaydanın 2.4-cü bəndində “Agentlik” sözü “Azərbaycan Respublikasının Nazirlər Kabineti” sözləri ilə əvəz edilib:
""2.4. Mənzillərin əvəzləşdirilməsi onun sahibinin birbaşa cəmiyyətə əsaslandırılmış yazılı müraciəti ilə həyata keçirilir və bu məsələyə növbədənkənar olaraq, ""İnzibati icraat haqqında"" Azərbaycan Respublikasının Qanunu ilə müəyyən edilmiş qaydada baxılır. Mənzillərin əvəzləşdirilməsinə yol verilən halları Azərbaycan Respublikasının Nazirlər Kabineti müəyyən edir"".
www.oxu.az 
"
"Azərbaycanın Qətərdə yeni səfiri təyin edilibRəşad Fail oğlu İsmayılov Azərbaycanın Qətərdə fövqəladə və səlahiyyətli səfiri vəzifəsinə təyin edilib.
Oxu.Az xəbər verir ki, Azərbaycan prezidenti İlham Əliyev bu barədə müvafiq sərəncam imzalayıb.
L.Ə.
www.oxu.az 
"
"Mingəçevirə 12 milyon manat ayrıldı Prezident İlham Əliyev fevralın 7-də Mingəçevir şəhərinin su təchizatı və kanalizasiya sistemlərinin yenidən qurulması ilə bağlı tədbirlər haqqında sərəncam imzalayıb.
Oxu.Az xəbər verir ki, sərəncamla Mingəçevir şəhərinin su təchizatı sisteminin yenidən qurulması işlərinin başa çatdırılması və kanalizasiya sisteminin yenidən qurulması işlərinin davam etdirilməsi məqsədi ilə Azərbaycan Respublikası Prezidentinin 2018-ci il 22 yanvar tarixli 3593 nömrəli sərəncamı ilə təsdiq edilmiş “Azərbaycan Respublikasının 2018-ci il dövlət büdcəsində dövlət əsaslı vəsait qoyuluşu (investisiya xərcləri) üçün nəzərdə tutulan vəsaitin bölgüsü”nün 1.48.11-ci yarımbəndində göstərilmiş məbləğin 12 milyon manatı “Azərsu” Açıq Səhmdar Cəmiyyətinə ayrılıb.
Nazirlər Kabinetinə bu sərəncamdan irəli gələn məsələləri həll etmək, Maliyyə Nazirliyinə müvafiq məbləğdə maliyyələşməni təmin etmək tapşırılıb.
www.oxu.az 
"
"Hikmət Hacıyev: Danışıqlar seçkidən sonra intensiv davam etdiriləcək“ATƏT-in Minsk qrupunun həmsədrləri Azərbaycana səfər əsnasında Azərbaycan prezidenti İlham Əliyev tərəfindən qəbul edilib.
Səfər çərçivəsində Krakov görüşündə irəli sürülən fikirlər əsasında ATƏT-in Minsk qrupunun həmsədrləri ilə Ermənistan-Azərbaycan, Dağlıq Qarabağ münaqişəsinin həlli ilə əlaqədar konkret müzakirələr aparılıb”.
Oxu.Az-ın məlumatına görə, bunu XİN-nin mətbuat xidmətinin rəhbəri Hikmət Hacıyev bildirib.
“Razılıq əldə olunub ki, Ermənistan və Azərbaycanda keçiriləcək prezident seçkilərindən sonra mövcud fikir və təkliflər əsasında intensiv danışıqlar davam etdirilsin.
İşğala və təcavüzə məruz qalan ölkə kimi Azərbaycan münaqişənin substantiv və məntiqi danışıqlar vasitəsilə tezliklə həlli istiqamətində olan səyləri dəstəkləyir. 
ATƏT-in Minsk qrupunun həmsədrlərinin dövlət başçıları səviyyəsində dəfələrlə bəyan etdiyi kimi, işğala əsaslanan mövcud status-kvo qəbuledilməz və qeyri-davamlıdır. Status-kvo dəyişdirilməlidir.
Status-kvonun dəyişdirilməsi üçün BMT Təhlükəsizlik Şurasının 822, 853, 874 və 884 saylı qətnamələrində tələb olunduğu kimi Ermənistan silahlı qüvvələrinin işğal olunmuş Azərbaycan ərazilərindən tam və qeyd-şərtsiz çıxarılması təmin olunmalıdır”, - deyə o vurğulayıb.
E.Ə.
www.oxu.az
"
"Prezidentliyə daha bir namizəd məlum olduYeni AXCP-nin sədri Razi Nurullayev prezidentliyə namizəd olub.
Oxu.Az xəbər verir ki, bu barədə qərar partiyanın bu gün keçirilən iclasında verilib. 
R. Nurullayevin namizədliyi partiya tərəfindən irəli sürülüb və seçkilərdə iştirakına qərar verilib.
Qeyd edək ki, aprelin 11-də Azərbaycanda növbədənkənar Prezident seçkiləri keçiriləcək.
E.Ə.
www.oxu.az
"
"ABŞ Dövlət Departamenti Azərbaycandakı seçkilər haqqındaSeçkilərlə bağlı Azərbaycana tövsiyəmiz ondan ibarətdir ki, seçkilər ölkə Konstitusiyasına və beynəlxalq öhdəliklərə uyğun olaraq, azad və ədalətli keçirilsin.
Oxu.Az-ın məlumatına görə, bunu Bakıda ABŞ dövlət katibi müavininin müşaviri, xanım Bricet Brink Azərbaycanda təyin olunmuş növbədənkənar prezident seçkiləri ilə bağlı deyib.
B.Brink bildirib ki, ABŞ demokratik prosesləri, insanların sərbəst toplaşması, fikirlərini azad ifadə edə biləcəyi, azad medianın olduğu mühiti dəstəkləyir:
“Həmişə deyirik ki, ABŞ seçki kampaniyaları çərçivəsində bütün əsas azadlıqları dəstəkləməyə sadiqdir. İnsan hüquqları və əsas azadlıqlara riayət olunması, enerji təhlükəsizliyi və digər vacib məsələlər Azərbaycanla münasibətlərimizin əsas şərtlərindən biridir”. 
www.oxu.az
"
"Azərbaycan isveçrəli spikeri rasizmdə ittiham edirİsveçrə Milli Şurasının spikeri Dağlıq Qarabağ münaqişəsinin həlli üzrə danışıqlara xələl yetirir.
Bunu Oxu.Az-ın sorğusuna cavab olaraq Azərbaycan Xarici İşlər Nazirliyinin (XİN) Mətbuat xidmətinin rəhbəri Hikmət Hacıyev İsveçrə Milli Şurasının sədri Dominik de Bumanın Yerevanda səsləndirdiyi fikirləri şərh edərkən bildirib.
H.Hacıyev qeyd edib ki, D.Buman İsveçrə Milli Şurasının spikeri kimi rəsmi statusundan sui-istifadə edərək Ermənistana səfər əsnasında İsveçrənin neytrallıq siyasətinə zidd olaraq qərəzli açıqlamalarla çıxış edir və Ermənistan-Azərbaycan, Dağlıq Qarabağ münaqişəsinin həlli üzrə danışıqlara xələl yetirir:
“İsveçrə Milli Şurasının sədri Dominik De Bumanın Yerevanda səsləndirdiyi fikirlər beynəlxalq səviyyədə qəbul olunmuş dilə tərcümə edildikdə seqreqasiya və rasizmin dəstəklənməsi kimi qiymətləndirilə bilər”.
XİN rəsmisi xatırladıb ki, D.Buman 2012-ci ildə Azərbaycanın qanunlarını, ərazi bütövlüyü və suverenliyini pozaraq Azərbaycanın Ermənistan silahlı qüvvələri tərəfindən işğal olunmuş ərazilərinə qanunsuz səfər edib: 
“Bu səfərlə və indi Yerevandan səsləndirdiyi fikirlərlə o, Ermənistanın Azərbaycana qarşı təcavüzü, ölkəmizin ərazilərinin Ermənistan silahlı qüvvələri tərəfindən işğalı və işğal olunmuş ərazilərimizdə bir milyondan artıq azərbaycanlıya qarşı törədilmiş qanlı təmizləməyə bəraət qazandırdığını nümayiş etdirir”.
E.Ə.
www.oxu.az
"
"İlham Əliyev ATƏT-in Minsk qrupu həmsədrlərini qəbul edibAzərbaycan prezidenti İlham Əliyev ATƏT-in Minsk qrupunun Fransadan olan həmsədri Stefan Viskontini, Rusiyadan olan həmsədri İqor Popovu, ABŞ-dan olan həmsədri Endrü Şeferi və ATƏT-in fəaliyyətdə olan sədrinin xüsusi nümayəndəsi Anji Kaspşiki qəbul edib.
Oxu.Az xəbər verir ki, bu barədə Azərbaycan prezidentinin mətbuat xidmətinin yaydığı məlumatda deyilir. 
E.Ə.
www.oxu.az
"
"Minsk Qrupunun həmsədri Bakıya gəlibATƏT-in Minsk Qrupunun fransalı həmsədri Stefan Viskontinin Azərbaycana səfəri başlayıb.
Oxu.Az xəbər verir ki, sabah həmsədrlər fevralın 3-dən Bakıda səfərdə olan amerikalı həmsədr Endryu Şoferlə birlikdə görüşlərə başlayacaqlar.
Həmsədrlərin Azərbaycan prezidenti İlham Əliyev və xarici işlər naziri Elmar Məmmədyarovla görüşləri nəzərdə tutulub. Həmsədrlər Bakıdan Ermənistana və Dağlıq Qarabağa gedəcəklər.
A.M.
www.oxu.az
"
"PA rəsmisi: İlham Əliyevə rəqib olacaq siyasətçi yoxdurAzərbaycan Prezidentinin xarici siyasət məsələləri üzrə köməkçisi Novruz Məmmədov “Növbədənkənar Azərbaycan Respublikası Prezidenti seçkilərinin elan edilməsi haqqında” Azərbaycan Respublikası Prezidentinin Sərəncamını şərh edib.
Oxu.Az Azərtac-a istinadən xəbər verir ki, Novruz Məmmədov 2016-cı ilin sentyabr ayında Konstitusiyaya dəyişikliklərlə bağlı keçirilmiş referendumla yeni bir tarixi mərhələnin başlandığını deyib:
“Buna görə dövlət başçısı növbədənkənar seçkilər yolu ilə seçicilərə etimad votumu üçün müraciət edir. Seçkilərin daha erkən tarixə təyin edilməsi dövlətin qarşısında duran mühüm məsələlərin həlli və siyasi-iqtisadi resursların yeni dövr üçün daha mütəşəkkil şəkildə səfərbər edilməsi baxımından vacibdir.
Şübhəsiz ki, gündəlikdə olan islahatların səmərəsinin artırılması, kadr və struktur islahatlarının aparılması, müvafiq qanunvericilik aktlarının qəbul edilməsi məqsədilə Prezident seçkilərinin aprel ayına təyin edilməsi məqsədəuyğun hesab edilib”.
Prezidentin köməkçisi vurğulayıb ki, 2018-ci ildə Azərbaycanda onlarla beynəlxalq və yerli əhəmiyyətli tədbirlərin keçirilməsi planlaşdırılıb:
“Aprel ayının sonundakı Formula-1 yarışlarından başlayaraq, Azərbaycan Xalq Cümhuriyyətinin yaradılmasının 100 illiyi, Azərbaycan Ordusunun, Azərbaycan Xalq Cümhuriyyətinin bayrağının, Azərbaycan parlamentinin 100 illiyi ilə bağlı silsilə tədbirlər, Bakı Beynəlxalq Humanitar Forumu və bu qəbildən olan digər tədbirlərin seçkilər öncəsi və seçkilər dövründə təşkili seçki prosesinə də əlavə çətinliklər yarada bilərdi. Bu səbəbdən, seçkilərin belə mühüm tədbirlərdən əvvəl yekunlaşdırılması daha məqsədəuyğundur”.
Novruz Məmmədov qeyd edib ki, müasir dövrümüzdə beynəlxalq münasibətlər sistemində mövcud olan tendensiyaların intensivliyi, Azərbaycanın yerləşdiyi regionda və daha geniş coğrafiyada baş verən proseslər hər an müəyyən suallar yarada bilər. Bu da hazırlıq səviyyəsinin artırılmasını və xarici siyasətdə çevikliyin nümayiş etdirilməsini tələb edir.
Eyni zamanda, Cənubi Qafqaz regionunda və qonşu regionlarda cərəyan edən neqativ proseslərin getdikcə kəskin xarakter alması və Azərbaycanın da yerləşdiyi bölgəyə təsir göstərməsi ehtimalı mövcuddur. Həmin neqativ təsirləri neytrallaşdırmaq məqsədilə atılan qabaqlayıcı addımlardan biri də Prezident seçkilərinin vaxtının irəli çəkilməsidir.
E.Ə.
www.oxu.az
"
"Azərbaycanın Dubayda yeni baş konsulu təyin olunubPrezident İlham Əliyev Cavidan Hüseynovun Birləşmiş Ərəb Əmirliklərinin Dubay şəhərində Azərbaycan Respublikasının baş konsulu vəzifəsinə təyin edilməsi haqqında sərəncam imzalayıb.
Oxu.Az xəbər verir ki, sərəncamla Cavidan Rizvan oğlu Hüseynov Birləşmiş Ərəb Əmirliklərinin Dubay şəhərində Azərbaycan Respublikasının baş konsulu vəzifəsinə təyin edilib.
E.Ə.
www.oxu.az
"
"Səudiyyə Ərəbistanına yeni səfir təyin edilib – FOTOPrezident İlham Əliyev Şahin Abdullayevin Azərbaycan Respublikasının Səudiyyə Ərəbistanı Krallığında fövqəladə və səlahiyyətli səfiri vəzifəsinə təyin edilməsi haqqında sərəncam imzalayıb.
Oxu.Az xəbər verir ki, sərəncamla Şahin Şakir oğlu Abdullayev Azərbaycan Respublikasının Səudiyyə Ərəbistanı Krallığında fövqəladə və səlahiyyətli səfiri vəzifəsinə təyin edilib..



E.Ə.
www.oxu.az
"
"Xızıda yeni avtomobil yolu inşa olunacaqPrezident İlham Əliyev Xızı rayonunun Giləzi-Xızı (34 km)-Fındığan avtomobil yolunun tikintisi ilə bağlı tədbirlər haqqında sərəncam imzalayıb.
Oxu.Az xəbər verir ki, bu məqsədlə Azərbaycan Respublikasının 2018-ci il dövlət büdcəsinin dövlət əsaslı vəsait qoyuluşu xərclərinin bölgüsündə avtomobil yollarının tikintisi və yenidən qurulması üçün nəzərdə tutulmuş vəsaitin 2,0 (iki) milyon manatı Azərbaycan Avtomobil Yolları Dövlət Agentliyinə ayrılıb.
E.Ə.
www.oxu.az
"
"Məmmədyarov Brink və Şeferlə görüşübXarici işlər naziri Elmar Məmmədyarov ABŞ dövlət katibinin Avropa və Avrasiya məsələləri üzrə köməkçisinin müavini Bricet Brinkin rəhbərlik etdiyi nümayəndə heyətini qəbul edib.
XİN-nin mətbuat xidmətindən Oxu.Az-a verilən məlumata görə, görüşdə ATƏT-in Minsk qrupunun ABŞ-dan olan həmsədri Endrü Şefer də iştirak edib.
B. Brink Azərbaycan prezidenti İlham Əliyev tərəfindən qəbul olunduğunu və görüş zamanı çox faydalı müzakirələrin aparıldığını bildirib.
İki ölkə arasında strateji tərəfdaşlıq üzrə siyasi dialoqun gücləndirilməsinin vacibliyini vurğulayan qonaq ABŞ-ın Azərbaycanla münasibətlərə xüsusi əhəmiyyət verdiyini və mövcud ikitərəfli əməkdaşlığın daha da inkişaf etdirilməsinin zəruriliyini diqqətə çatdırıb.
B. Brink ölkəmizin terrorizmə qarşı mübarizə çərçivəsində Əfqanıstandakı sülhməramlı əməliyyatlara verdiyi töhfəsinin yüksək qiymətləndirdiyini xüsusilə qeyd edib.
E. Məmmədyarov isə Azərbaycanın da ABŞ ilə münasibətlərin daha da inkişafında maraqlı olduğunu qeyd edib. Ölkəmizdə aparılan köklü iqtisadi islahatlar barədə danışan nazir iqtisadi sahədə əlaqələrin inkişafı və ABŞ şirkətlərinin Azərbaycanın qeyri-neft sektorunda daha fəal təmsil olunması üçün birgə səylərin artırılmasının vacibliyini vurğulayıb.
Ermənistan-Azərbaycan Dağlıq Qarabağ münaqişəsinin sülh yolu ilə həlli istiqamətində aparılan danışıqlar haqqında məlumat verən E. Məmmədyarov ATƏT-in Minsk qrupunun digər həmsədrləri ilə birlikdə ABŞ tərəfindən münaqişənin BMT Təhlükəsizlik Şurasının müvafiq qətnamələri əsasında ədalətli həlli istiqamətində səylərin gücləndirilməsinin vacibliyini vurğulayıb.
Nazir bildirib ki, güc tətbiq edərək dövlətlərin beynəlxalq səviyyədə tanınmış sərhədlərinin pozulması cəhdləri qəbuledilməzdir.
Söhbət zamanı tərəflər ölkəmizin təşəbbüsü ilə həyata keçirilən mühüm enerji və nəqliyyat layihələri, xüsusilə Bakı-Tbilisi-Qars dəmir yolu xətti və Cənub Qaz dəhlizi haqqında müzakirələr aparıblar. 
Görüşdə qarşılıqlı maraq doğuran digər məsələlər ətrafında fikir mübadiləsi aparılıb.
E.Ə.
www.oxu.az
"
"İlham Əliyev yeni icra başçı təyin etdiNamiq Rəsul oğlu Zeynalov Cəlilabad Rayon İcra Hakimiyyətinin başçısı təyin edilib.
Oxu.Az xəbər verir ki, bu barədə Azərbaycan prezidentinin mətbuat xidmətinin yaydığı məlumatda deyilir.
E.Ə.
www.oxu.az
"
"MSK Prezident seçkiləri ilə bağlı qərar verdiBu gün Mərkəzi Seçki Komissiyası (MSK) növbədənkənar prezident seçkilərinin təyin edilməsi ilə bağlı qərar verib.
Oxu.Az xəbər verir ki, MSK-nın qərarına əsasən, növbədənkənar prezident seçkiləri 2018-ci il aprelin 11-nə təyin edilib.
Qeyd edək ki, fevralın 5-də prezident İlham Əliyev növbədənkənar Prezident seçkilərinin elan edilməsi haqqında sərəncam imzalayıb. 
E.Ə.
www.oxu.az
"
"Səudiyyə Ərəbistanı ilə hərbi əməkdaşlığın perspektivləri müzakirə olunduBu gün müdafiə naziri, general-polkovnik Zakir Həsənov Azərbaycanda səfərdə olan Səudiyyə Ərəbistanı Krallığı Müdafiə Nazirliyinin nümayəndə heyəti ilə görüşüb.
Müdafiə Nazirliyinin mətbuat xidmətindən Oxu.Az-a verilən məlumata görə, Z.Həsənov Azərbaycan Prezidenti, Silahlı Qüvvələrin Ali Baş Komandanı İlham Əliyevin ölkəmizlə Səudiyyə Ərəbistanı arasında münasibətlərin və əməkdaşlığın bütün istiqamətlər üzrə, xüsusilə də hərbi, hərbi-texniki sahədə genişləndirilməsi barədə verdiyi tapşırıqları diqqətə çatdırıb.
Səudiyyə Ərəbistanına səfəri zamanı İki Müqəddəs Ocağın xadimi, Kral Əlahəzrət Salman bin Əbdüləziz Al Saud və Krallığın Vəliəhdinin varisi, müdafiə naziri şahzadə Məhəmməd bin Salmanla görüşlərini xatırladan general-polkovnik Z.Həsənov ölkələrimiz arasında əlaqələrin genişləndirilməsində dövlət rəhbərlərinin dostluq münasibətlərinin mühüm rol oynadığını vurğulayıb və bu əlaqələrin müxtəlif istiqamətlərdə uğurla inkişaf etdiyini qeyd edib.
Regiondakı təhlükəsizlik vəziyyətinə toxunan müdafiə naziri Dağlıq Qarabağ məsələsinin həllində Səudiyyə Ərəbistanın daim Azərbaycanın mövqeyini dəstəklədiyinə və Ermənistanla diplomatik əlaqələr yaratmadığına görə minnətdarlığını bildirib.
Qəbul üçün təşəkkürünü bildirən və səfərdən məmnunluq hissini ifadə edən nümayəndə heyətinin rəhbəri general-mayor Əli bin İbrahim Fəvvaz Azərbaycan Respublikasının Prezidenti İlham Əliyevə və müdafiə nazirinə krallığın rəhbərliyinin salamlarını çatdırıb. Qonaq bildirib ki, Səudiyyə Ərəbistanı Azərbaycanı özünə dost və qardaş dövlət sayır, eləcə də ölkələrimiz arasında hərbi sahədə əməkdaşlığa böyük önəm verir.
General-mayor Əli bin İbrahim Fəvvaz əlavə edib ki, müsəlman ölkəsi olaraq Səudiyyə Ərəbistanı Ermənistanın təcavüzkar siyasətini qətiyyətlə pisləyir və Azərbaycanın haqq işində ölkəsinin daim onun yanında olduğunu bəyan edib.
Görüşdə hər iki ölkənin orduları arasında əlaqələrin möhkəmləndirilməsi, birgə hərbi təlimlərin keçirilməsi, səfərlərin təşkili və qarşılıqlı maraq doğuran bir sıra digər məsələlər müzakirə olunub.
www.oxu.az
"
"Oqtay Əsədov Rusiyaya yollanıbMilli Məclisin (MM) sədri Oqtay Əsədovun başçılığı ilə parlament nümayəndə heyəti fevralın 6-dan 7-dək Rusiya Federasiyasının paytaxtı Moskvada səfərdə olacaq.
Oxu.Az-a MM-dən verilən məlumata görə, nümayəndə heyətinin tərkibinə parlamentin Hüquq siyasəti və dövlət quruculuğu komitəsinin sədri Əli Hüseynli, Beynəlxalq münasibətlər və parlamentlərarası əlaqələr komitəsinin sədri Səməd Seyidov və digər rəsmi şəxslər daxildirlər.
Parlament nümayəndə heyəti Azərbaycanla Rusiya arasında diplomatik əlaqələrin qurulmasının 25 illiyi münasibəti ilə Rusiya Federasiyası Dövlət Dumasında keçiriləcək tədbirdə iştirak edəcək. Yığıncağa Dövlət Dumasının rəhbərliyi və deputatlar qatılacaqlar.
Tədbir çərçivəsində mövzu ilə əlaqədar Heydər Əliyev Fondu tərəfindən sərgi təşkil olunacaq. 
Kamil HƏMZƏOĞLU
www.oxu.az
"
"Deputatlar növbədənkənar prezident seçkilərini şərh etdilərAprel ayının 11-də keçiriləcək prezident seçkilərində cənab Prezident İlham Əliyevin qələbə qazanaraq, qarşıdakı 7 il müddətində də Azərbaycana rəhbərlik edəcəyinə əminəm.
Oxu.Az xəbər verir ki, bunu bitərəf (müstəqil) millət vəkili Qənirə Paşayeva aprelin 11-də keçiriləcək növbədənkənar prezident seçkiləri ilə bağlı münasibətini bildirərkən deyib.
“Azərbaycan xalqının böyük əksəriyyətinin yenə də cənab İlham Əliyevi dəstəkləyəcəklərinə də əminəm. Mən də hər zaman olduğu kimi, o, dəstəkçilərdən biri olacam. Ölkəmiz və Millətimiz üçün seçkilər xeyirli və uğurlu olsun, inşallah!”-deyən millət vəkilinin sözlərinə görə,  bölgədə gedən ağır proseslər fonunda ölkəmizdə sabitliyin davamı inkişaf üçün ən önəmli məsələdir:
“Xalqımızın da belə düşündüyünə və bu seçkilərdə də ölkəmizdə sabitlik və inkişafa dəstək olacaqlarına əminəm. Allah hər zaman ölkəmizə və xalqımıza yardımçı olsun”.
Digər bitərəf millət vəkili, Milli Məclisin (MM) Mədəniyyət komitəsinin sədr müavini Jalə Əliyeva da aprelin 11-də növbədənkənar prezident seçkilərinin keçirilməsi ilə bağlı ölkə Prezidentinin məlum sərəncamını alqışlayıb və təqdir edib:
“Bu Sərəncam da hər birimizin, bütövlükdə xalqımızın ürəyincədir. Çünki xalqımız, Azərbaycan vətəndaşları ölkədə sabitliyin qorunub, saxlanılması, sürətli və dinamik inkişafın bundan sonra da davam etdirilməsi üçün indiki hakimiyyətin iqtidarda qalmasını, konkret olaraq, ölkə 
Prezidenti İlham Əliyevin daha 7 il müddətinə prezident olmasını,  növbəti 7 il müddətinə mandat almasını istəyir. Əslində Azərbaycan xalqı seçkilərdən öncə də öz müdrik seçimini edib. Azərbaycan xalqının mütləq əksəriyyətinin, bizim hər birimizin seçimi, növbəti dəfə prezident görmək istədiyi insan təbii ki, cənab Prezident İlham Əliyevdir. Başqa cür də ola bilməz. 
İlham Əliyev cənabları bunu son 15 illik uzaqgörən və müdrik fəaliyyəti haqq edir. Hər birimiz fəxr edir və qürur hissi keçiririk ki, İlham Əliyev kimi prezidentimiz, liderimiz var. Onun rəhbərlik etdiyi ölkənin vətəndaşı olmaq hər birimiz üçün fəxarətdir. Ona görə də növbədənkənar prezident seçkilərinin elan olunması ilə bağlı məlum sərəncamı bir daha ürəkdən bəyənir, dəstəkləyir və xalqımız, dövlətimiz üçün xeyirli olsun, deyirəm”.
Kamil HƏMZƏOĞLU
www.oxu.az
"
"Prezident ABŞ dövlət katibi müavininin müşavirini qəbul edib – YENİLƏNİBAzərbaycan prezidenti İlham Əliyev ABŞ dövlət katibi müavininin müşaviri xanım Bricet Brinki qəbul edib.
Oxu.Az-ın məlumatına görə, dövlət başçısı Azərbaycan ilə ABŞ arasında ikitərəfli münasibətlərin müxtəlif sahələrdə uğurla inkişaf etdiyini bildirib.
Azərbaycanın həyata keçirdiyi qlobal layihələrə toxunan prezident İlham Əliyev “Cənub Qaz Dəhlizi” layihəsinə ABŞ-ın verdiyi dəstəyin önəmini vurğulayıb. Dövlət başçısı ABŞ Dövlət katibi müavininin müşaviri Bricet Brinkin ölkəmizə səfərinin əlaqələrimizin perspektivləri ilə bağlı məsələlərin müzakirəsi üçün yaxşı imkan yaratdığını bildirib.
Bricet Brink ABŞ rəhbərliyinin “Cənub Qaz Dəhlizi” layihəsinə dəstək verdiyini vurğulayıb. O, ABŞ-ın ölkəmizin təhlükəsizlik sahəsində əməkdaşlığa, o cümlədən Əfqanıstandakı sülhməramlı əməliyyatlara verdiyi töhfəni yüksək qiymətləndirdiyini bildirib.
Görüşdə Azərbaycan ilə ABŞ arasında iqtisadi əməkdaşlıq məsələləri müzakirə edilib, bu yaxınlarda istifadəyə verilən Bakı-Tbilisi-Qars dəmir yolunun önəmi qeyd olunub, bunun Avropa ilə Asiya arşında yeni nəqliyyat marşrutu olması baxımından önəmi vurğulanıb, ABŞ şirkətlərinin Azərbaycanda uğurlu fəaliyyəti, ticarət dövriyyəsinin artırılması və ixrac imkanlarının genişləndirilməsi ətrafında fikir mübadiləsi aparılıb.
Söhbət zamanı Ermənistan-Azərbaycan, Dağlıq Qarabağ məsələsinə toxunulub, sabah Bakıda Minsk qrupunun həmsədrləri ilə görüş zamanı münaqişənin həlli ilə bağlı geniş müzakirələrin aparılacağı bildirilib.
Görüşdə demokratik inkişaf, qanunun aliliyinin təmin edilməsi, insan haqlarının qorunması məsələləri ətraflında da fikir mübadiləsi aparılıb.
10:15
Prezident İlham Əliyev fevralın 6-da ABŞ dövlət katibi müavininin müşaviri, xanım Bricet Brinki qəbul edib.
Oxu.Az xəbər verir ki, bu barədə prezidentin mətbuat xidməti məlumat yayıb.
E.Ə.
www.oxu.az
"
"İlham Əliyev: Ötən il ölkəmizdə 177 min daimi iş yeri yaradılıb – YENİLƏNİBAzərbaycan prezidenti İlham Əliyev Dünya Bankının Cənubi Qafqaz üzrə regional direktoru xanım Mersi Tembonu qəbul edib.
Oxu.Az-ın məlumatına görə, M. Tembon Azərbaycanda iqtisadi sahədə əldə edilmiş nailiyyətlər, həyata keçirilmiş uğurlu islahatlar münasibətilə təbriklərini dövlət başçısına çatdırıb.
O, bütün bu müsbət proseslərdə təmsil etdiyi qurumun ölkəmizlə əməkdaşlığından məmnunluq hissi keçirdiyini bildirib. O, Azərbaycanda əldə olunan bu nailiyyətlərdən insanların faydalandığının şahidi olduqlarını dedi və qeyd etdi ki, iqtisadiyyatın şaxələndirilməsinin təmin edilməsi və iqtisadi inkişafın əldə olunması əhalinin rifah halını yaxşılaşdırır. Xanım Mersi Tembon, eyni zamanda, bildirib ki, ölkəmizin iqtisadi inkişafı əhalinin işlə təmin edilməsi və müxtəlif fəaliyyət növləri ilə məşğul olması üçün də yaxşı imkan yaradır.
Xoş sözlərə görə təşəkkürünü bildirən dövlət başçısı son illər Azərbaycanda iqtisadi inkişafın yaxşı nəticələr verdiyini vurğulayıb. Prezident İlham Əliyev bildirib ki, bu, özünü həm makroiqtisadi sahədə, həm real sektorun və eyni zamanda, qeyri-neft sektorunun inkişafında göstərib. Dövlət başçısı qeyd edib ki, ötən il ölkəmizdə 177 min daimi iş yeri yaradılıb ki, bu da rekord göstərici olub. Qeyri-neft sektorunda 3 faizə yaxın artımın olduğunu deyən prezident İlham Əliyev ölkəmizdə nəhəng infrastruktur layihələrinin uğurla həyata keçirildiyini bildirib. Dövlət başçısı bütün bu iqtisadi nailiyyətlərin, öz növbəsində, ölkəmizin davamlı inkişafı və ictimai-siyasi sabitliyin təmin olunması işinə xidmət etdiyini vurğulayıb.
Azərbaycanın iqtisadi inkişafının Davos İqtisadi Forumunun hesabatlarında da öz əksini tapdığını qeyd edən prezident İlham Əliyev Azərbaycan iqtisadiyyatının rəqabətqabiliyyətliliyinə görə 2017-ci ildə iki pillə irəliləyərək dünya miqyasında 35-ci yeri, eyni zamanda, ölkəmizin inkişaf etməkdə olan ölkələr sırasında inklüziv inkişaf indeksinə görə isə 3-cü yeri tutmasını məmnunluqla vurğulayıb.
10:22
Prezident İlham Əliyev fevralın 6-da Dünya Bankının Cənubi Qafqaz üzrə regional direktoru, xanım Mersi Tembonu qəbul edib.
Oxu.Az xəbər verir ki, bu barədə prezidentin mətbuat xidməti məlumat yayıb.



E.Ə.
www.oxu.az
"
"Səudiyyə Ərəbistanının hərbçiləri Bakıya gəlirSəudiyyə Ərəbistanı Krallığı Müdafiə nazirliyinin nümayəndə heyəti fevralın 6-dan 9-dək Azərbaycanda səfərdə olacaq.
Müdafiə Nazirliyindən Oxu.Az-a verilən məlumata görə, səfər çərçivəsində general-mayor Əli bin İbrahim Fəvvazın rəhbərlik etdiyi nümayəndə heyəti Müdafiə nazirliyində görüşlər keçirəcək, eləcə də Silahlı Qüvvələrin Hərbi Akademiyasını, Təlim və Tədris Mərkəzini, Baş Klinik Hospitalını ziyarət edəcək.
Görüşlərdə ölkələrimiz arasında hərbi və hərbi-texniki sahələrdə əməkdaşlığın hazırkı vəziyyəti və inkişaf perspektivləri müzakirə olunacaq, regional təhlükəsizlik, o cümlədən hər iki dövlətin orduları arasında dostluq əlaqələrinin möhkəmləndirilməsi məsələlərinə dair fikir mübadiləsi aparılacaq.
A.M.
www.oxu.az
"
"YAP-ın qurultayının tarixi bəlli oldu – YENİLƏNİBYeni Azərbaycan Partiyasının (YAP) növbəti qurultayının vaxtı məlum olub.
Oxu.Az-a daxil olan məlumata görə, YAP-ın VI qurultayı 2018-ci il fevralın 8-nə təyin olunub.
Qurultayda partiyanın prezidentliyə namizədi müəyyənləşdiriləcək.
17:52
Yaxın günlərdə Yeni Azərbaycan Partiyasının (YAP) qurultayı keçiriləcək.
Oxu.Az xəbər verir ki, bunu mətbuata açıqlamasında YAP İcra katibinin müavini, Milli Məclisin deputatı Siyavuş Novruzov deyib.
S.Novruzov bildirib ki, Yeni Azərbaycan Partiyası qurultay keçirərək rəsmi qaydada prezidentliyə namizədini irəli sürəcək.
Qeyd edək ki, prezident İlham Əliyev növbədənkənar Azərbaycan Respublikası Prezidenti seçkilərinin elan edilməsi haqqında sərəncam imzalayıb. Sərəncama əsasən, növbədənkənar prezident seçkiləri 2018-ci il aprelin 11-nə təyin olunub.
www.oxu.az
"
"AŞPA-nın həmməruzəçiləri Azərbaycana gəlirAŞPA-nın Azərbaycan üzrə həmməruzəçiləri tezliklə Azərbaycana faktaraşdırıcı səfər edəcəklər.
Oxu.Az xəbər verir ki, bu barədə AŞPA-nın Monitorinq Komitəsinin Azərbaycan üzrə həmməruzəçisi Stefan Şennax özünün “Twitter” səhifəsində yazıb.
“Novruz bayramı gəlir, həmçinin seçkilər və Azərbaycanın müstəqilliyinin 100 illiyi yaxınlaşır. Biz çoxlu sayda məhbusun azad ediləcəyinə ümid edirik”, - deyə o qeyd edib. 

#Azerbaijan #PACE soon the co-rapporteurs for azerbaijan will be back for fact finding visit and talks in baku - nowruz is coming, election too and the 100 year republic anniversary - we hope for a lot of amnesty of prisoners
— Stefan Schennach (@stefanschennach) 5 февраля 2018 г.

A.M.
www.oxu.az 
"
"Dövlət Sirrini mühafizə edəcək katiblik yaradılırAzərbaycan prezidenti İlham Əliyev “Azərbaycan Respublikasının Prezidenti yanında Dövlət Sirrinin Mühafizəsi üzrə İdarələrarası Komissiya haqqında Əsasnamə”də dəyişikliklər edilməsi barədə fərman imzalayıb.
Oxu.Az xəbər verir ki, “Azərbaycan Respublikasının Prezidenti yanında Dövlət Sirrinin Mühafizəsi üzrə İdarələrarası Komissiya haqqında Əsasnamə”də aşağıdakı dəyişikliklər edilib:
1.1. 7-ci hissə aşağıdakı redaksiyada verilib:
“7. İdarələrarası Komissiyanın fəaliyyətinin təmin edilməsi üçün İdarələrarası Komissiyanın Katibliyi (bundan sonra - Katiblik) yaradılır.
Katiblik dövlət orqanıdır və onun işçiləri dövlət qulluqçularıdır. Katibliyin müstəqil balansı, istifadəsində olan dövlət əmlakı, xəzinə və bank hesabları, üzərində Azərbaycan Respublikasının dövlət gerbinin təsviri və öz adı həkk olunmuş möhürü, müvafiq ştampları və blankları var.
Katiblik:
İdarələrarası Komissiyanın qərarlarının icrasına nəzarət edir;
dövlət sirri haqqında qanunvericiliyin həyata keçirilməsi sahəsində dövlət qurumlarının fəaliyyətini əlaqələndirir;
Azərbaycan Respublikasının Prezidentinin və Azərbaycan Respublikası Nazirlər Kabinetinin İdarələrarası Komissiyaya verdikləri tapşırıqların icrasını təmin edir;
dövlət sirrinin mühafizəsi sisteminin təkmil¬ləşdirilməsi məqsədi ilə dövlət sirri haqqında qanunvericiliyin yerinə yetirilməsi sahəsində dövlət qurumlarının fəaliyyətini öyrənir;
dövlət sirrinin mühafizəsi sahəsində beynəlxalq təcrübənin öyrənilməsi məqsədi ilə müvafiq təşkilatlarla əməkdaşlıq edir;
dövlət sirrinin mühafizəsi ilə bağlı məsələlərin həll edilməsi məqsədi ilə idarələrarası işçi və ekspert qruplarının yaradılmasına, habelə ayrı-ayrı təşkilatların, o cümlədən mütəxəs¬sislərin işə cəlb edilməsinə dair təkliflər hazırlayır və baxılmaq üçün İdarələrarası Komissiyaya təqdim edir;
İdarələrarası Komissiyanın fəaliyyətinin təmin edilməsi ilə bağlı İdarələrarası Komissiyanın ona həvalə etdiyi digər funksiyaları həyata keçirir”.
A.M.
www.oxu.az
"
"İlham Əliyev Türkiyə ilə imzalanan bəzi sazişləri təsdiqləyibAzərbaycan prezidenti İlham Əliyev Azərbaycan Respublikasının Təhsil Nazirliyiilə Türkiyə Respublikasının Ali Təhsil Şurası arasında ali təhsil sahəsində əməkdaşlığa dair Anlaşma Memorandumunun təsdiq edilməsi haqqında fərman imzalayıb.
 
Oxu.Az-ın məlumatına görə, sözügedən sənəd 2017-ci il oktyabrın 31-də Bakı şəhərində imzalanıb.
 
Anlaşma Memorandumu qüvvəyə mindikdən sonra Azərbaycan Respublikasının Təhsil Nazirliyi onun müddəalarının həyata keçirilməsini təmin etməli, Azərbaycan Respublikasının Xarici İşlər Nazirliyi isə Anlaşma Memorandumunun qüvvəyə minməsi üçün zəruri olan dövlətdaxili prosedurların yerinə yetirildiyi barədə Türkiyə hökumətinə bildiriş göndərməlidir.
 
Dövlət başçısı həmçinin Azərbaycan hökuməti ilə Türkiyə hökuməti arasında preferensial ticarət sazişinin imzalanmasına dair Anlaşma Memorandumunun təsdiq edilməsi, eləcə də Azərbaycan hökuməti ilə Türkiyə hökuməti arasında yem bitkiləri toxumunun istehsalı və sertifikatlaşdırılması sahəsində əməkdaşlıq haqqında sazişin təsdiq edilməsi barədə fərmanlar imzalayıb.
www.oxu.az
"
"Prezident: Dünyada vəziyyət dəyişirÖlkəmizdə çox müsbət demoqrafik dinamika nəzərə alınmaqla, yeni iş yerlərinin yaradılması istiqamətində səmərəli iş aparılır. 
Oxu.Az xəbər verir ki, bunu prezidenti İlham Əliyev fevralın 5-də Azərbaycan Həmkarlar İttifaqları Konfederasiyasının V qurultayında iştirak edən beynəlxalq və xarici ölkələrin həmkarlar ittifaqlarının nümayəndə heyətinin bir qrupunu qəbul edərkən deyib.
Dövlət başçısı deyib ki, Azərbaycanda son 15 ildə əhalinin sayı bir milyon yarım artıb və bu artım meyili hələ də davam edir:
“Bu da inkişaf etməkdə olan iqtisadiyyatın göstəricisidir. Son 15 il ərzində iqtisadiyyatımız, ümumi daxili məhsul 3,2 dəfə artıb. Hazırda Davos Dünya İqtisadi Forumunun son qiymətləndirməsinə görə, Azərbaycan rəqabətqabiliyyətlilik cəhətdən dünyada 35-ci, inkişaf etməkdə olan ölkələr arasında isə, - orada 80-dək inkişaf etməkdə olan ölkə var, - 3-cü yerdədir. Bu, bizim ölkəmizin potensialını nümayiş etdirir”.
Prezident bildirib ki, əldə olunan nailiyyətlərlə kifayətlənə bilmərik. Çünki dünyada vəziyyət dəyişir:
“Qeyri-sabitlik, müharibələr, münaqişələr, qaçqınlar, miqrasiya - bunlar insanlar üçün və bütün bəşəriyyət üçün böyük bəlalardır”.
Dövlət başçısı bildirib ki, Azərbaycan bu problemlə iyirmi ildən artıqdır - Ermənistan tərəfindən işğala və etnik təmizləməyə məruz qaldığı dövrdə üzləşib. Bu işğal nəticəsində bir milyona yaxın azərbaycanlı qaçqına və məcburi köçkünə çevrilib.
Prezident onu da deyib ki, bu kateqoriyadan olan insanlar arasında yoxsulluq, işsizlik səviyyəsi çox yüksək idi : ""Biz bunu xeyli azalda bildik. Onları layiqli işlə, mənzillərlə təmin etdik. 265 min nəfər dövlət hesabına mənzillə təmin olundu. Bu proses indi də davam edir"".
Kamil HƏMZƏOĞLU
www.oxu.az
"
"Mətbuat Şurasından İlham Əliyevə – DƏSTƏK2018-ci il ölkəmizdə Prezident seçkiləri ilidir: cənab prezidentin bu gün imzaladığı Sərəncam dövlətimiz və xalqımız üçün son dərəcə mühüm əhəmiyyət daşıyan bu prosesi altı ay tezləşdirir.
Oxu.Az xəbər verir ki, bunu millət vəkili, Azərbaycan Mətbuat Şurasının (AMŞ) sədri Əflatun Amaşov deyib.
O hesab edir, bu tezləşdirmə Azərbaycan naminə görüləcək işlərin sürətləndirilməsinin vacibliyi mesajıdır:
“Mesajın müəllifi olan cənab İlham Əliyevin 11 aprel seçkisində qələbə qazanaraq qarşıdakı yeddi il müddətində Azərbaycana rəhbərlik edəcəyinə əminəm. Ona da əminəm ki, Azərbaycan jurnalistləri hər zaman olduğu kimi, yenə də cənab İlham Əliyevi dəstəkləyəcəklər”.
Kamil HƏMZƏOĞLU
www.oxu.az
"
"MSK növbədənkənar seçkilərlə bağlı qərar verəcək – SABAHSabah Mərkəzi Seçki Komissiyası (MSK) növbədənkənar prezident seçkiləri ilə bağlı qərar verəcək.  
Oxu.Az xəbər verir ki, MSK Katibliyinin Media və ictimai əlaqələr şöbəsinin məlumatına görə, sabah saat 16:00-da MSK-nın iclası keçiriləcək.  
Qeyd edək ki, bu gün prezident İlham Əliyev növbədənkənar Prezident seçkilərinin elan edilməsi haqqında sərəncam imzalayıb. Sərəncamda bildirilir ki, Mərkəzi Seçki Komissiyası növbədənkənar Azərbaycan Respublikası prezidenti seçkilərinin 2018-ci il aprelin 11-nə təyin olunmasını və Seçki Məcəlləsində müəyyən edilmiş qaydada keçirilməsini təmin etsin. 
Seçki Məcəlləsinin 179.2-ci maddəsinə əsasən, prezident növbədənkənar Prezident seçkilərini elan etdiyi gündən başlayaraq bir həftədən gec olmayan müddətdə seçkilər MSK tərəfindən çərşənbə gününə təyin edilir və 60 gün müddətində keçirilir.
www.oxu.az
"
"Növbədənkənar seçkilərlə bağlı sərəncama rəsmi – ŞƏRHAzərbaycan prezidentinin İctimai-siyasi məsələlər üzrə köməkçisi Əli Həsənov “Növbədənkənar Azərbaycan Respublikası Prezidenti seçkilərinin elan edilməsi haqqında” Azərbaycan Respublikası Prezidentinin Sərəncamını şərh edib.
Oxu.Az-ın xəbərinə görə, Əli Həsənov mətbuata açıqlamasında bildirib ki, bu günə kimi Azərbaycanda bütün seçkilər Konstitusiya normalarına, Seçki Məcəlləsinə və digər aidiyyəti qanunvericilik aktlarına uyğun olaraq demokratik, şəffaf və ədalətli şəkildə keçirilib. 
O qeyd edib ki, istər prezident, istər parlament, istərsə də bələdiyyə seçkiləri xalqın iradəsini əks etdirib, yerli də beynəlxalq müşahidəçilər tərəfindən yüksək qiymətləndirilib:
“Bilirsiniz ki, Azərbaycanda hər beş ilin üç ili seçkilərlə bağlı olduğundan Konstitusiyanın 101-ci maddəsinə dəyişiklik edildi və dövlət başçısının səlahiyyət müddəti beş ildən yeddi ilə uzadıldı. Prezidentin səlahiyyət müddəti yeddi il müddətinə uzadıldığına görə, Azərbaycan Respublikası Prezidentinin seçicilərə etimad votumu üçün müraciət imkanı – növbədənkənar prezident seçkilərini elan etmək hüququ verilib.
Buna görə də “Növbədənkənar Azərbaycan Respublikası Prezidenti seçkilərinin elan edilməsi haqqında” Sərəncamda nəzərdə tutulmuş məsələlər Konstitusiyanın və ölkə qanunvericiliyinin tələblərinə tam uyğundur”.
Prezidentin köməkçisi qeyd edib ki, Azərbaycan Respublikasının Konstitusiyasına uyğun olaraq 2018-ci il prezident seçkilərinin payızda -  oktyabrda keçirilməsi nəzərdə tutulmuşdu:
“Ancaq bu il may ayından başlayaraq ölkəmizdə çoxlu sayda mühüm yerli və beynəlxalq səviyyəli tədbirlər keçiriləcək. Onların sırasında Azərbaycan Xalq Cümhuriyyətinin yaradılmasının 100 illiyi çərçivəsində silsilə tədbirləri, Beynəlxalq Humanitar Forumu və digərlərini qeyd etmək olar. Həmin tədbirlərin əksəriyyəti ilin sonuna təsadüf edir və seçkilərlə üst-üstə düşür.
Digər tərəfdən, Azərbaycanda mövcud olan praktikaya əsasən, bütün seçkilər payız aylarında keçirilir. Bu mənada, dünyada mövcud olan təcrübəni nəzərə almaqla, müxtəlif səviyyəli seçkilərin ilin ayrı-ayrı fəsillərində, o cümlədən də əvvəlində keçirilməsi daha məqsədəuyğundur.
Azərbaycan prezidentinin yeddi il müddətinə seçilməsi prezident səlahiyyətlərinin yerinə yetirilməsinə təsərrüfat ilinin əvvəlindən başlamasını təmin edir. Bu da sosial və iqtisadi sahədə qarşıda duran vəzifələrin daha effektli icrasına əlavə imkan yaradır”.
Ə. Həsənov deyib ki, ötən dövr ərzində prezident İlham Əliyevin yürütdüyü müstəqil siyasət Azərbaycanın milli maraqlarına xidmət edib, ölkənin hərtərəfli və sürətli inkişafı təmin olunub, cəmiyyət həyatının bütün sahələri yeniləşib və müasirləşib, xalqın rifahı yüksəlib:
“Bu gün Azərbaycan beynəlxalq birliyin böyük nüfuza malik ölkələrindən biri kimi tanınır. Bütün bunlar Azərbaycan xalqının, vətəndaşların, seçicilərin prezident İlham Əliyevə yüksək etimadını və tam dəstəyini şərtləndirən başlıca amillərdir. Əminliklə demək olar ki, cənab İlham Əliyevin seçkilərdə növbəti dəfə parlaq qələbə qazanmaq və yenidən prezident seçilmək imkanı çox yüksəkdir.
Nəticə etibarilə, seçkilərin oktyabrda və ya apreldə keçirilməsi potensial namizədlərin, o cümlədən də cənab İlham Əliyevin imkanlarını məhdudlaşdıran və onlara əlavə dividend qazandıran hal kimi şərh oluna bilməz”.
www.oxu.az
"
"Deputatlar növbədənkənar seçkiləri dəyərləndirdiAprelin 11-də Azərbaycanda növbədənkənar prezident seçkilərinin təyin edilməsi ölkədə cari ildə bir sıra mühüm dövlət tədbirlərinin eyni vaxtda keçirilməsi ilə əlaqədardır.
Bunu Oxu.Az-a açıqlamasında hakim Yeni Azərbaycan Partiyasından (YAP) olan millət vəkili Aydın Mirzəzadə Azərbaycanda növbədənkənar prezident seçkilərinin keçirilməsi ilə ölkə prezidenti İlham Əliyevin məlum sərəncamına münasibətini bildirərkən deyib.
“Nəzərə alaq ki, bu il Azərbaycan Parlamentinin və Silahlı Qüvvələrinin yaranmasının, Azərbaycan dövlət bayrağının qəbul edilməsinin 100 illiyidir”, - deyən millət vəkilinin sözlərinə görə, odur ki, Azərbaycan cəmiyyəti bu il həm seçki keçirməli, həm də bu yubileyləri yüksək səviyyədə təşkil etməklə, müstəqilliyə layiq olduğunu, Azərbaycan Xalq Cümhuriyyətinin şanlı səhifə olduğunu göstərməlidir:

“Prezident seçkilərinin vaxtını əvvələ çəkməklə cəmiyyətimiz həm prezident seçkilərini, həm də digər tədbirləri yüksək səviyyədə keçirə biləcək. Eyni zamanda, prezident seçkiləri ölkə Konstitusiyasında nəzərdə tutulduğu kimi, bu ilin oktyabr ayında keçirilsəydi, cəmiyyət paralel şəkildə bir neçə istiqamətdə fəaliyyət göstərməli olacaqdı.
İndiki situasiyada seçkiləri keçirməklə biz Azərbaycan Xalq Cümhuriyyətinin (AXC) 100 illiyini adına layiq şəkildə qeyd edə biləcəyik. Bununla yanaşı, Cümhuriyyətimizin ikinci 100 illiyinə yeni seçilən prezidentin liderliyi, yeni proqramlarla, yeni hədəflərlə daxil olacağıq.
Bir sözlə, Azərbaycan dövləti, Azərbaycan hakimiyyəti və Azərbaycan cəmiyyəti növbədənkənar seçkiləri də digər seçkilər kimi, lazımi qaydada, demokratik və ədalətli şəkildə keçirəcək, Azərbaycan demokratiya yolunda daha bir addım irəliləyəcək”, - deyə A. Mirzəzadə sözlərinə əlavə edib.
Digər YAP-çı millət vəkili Eldəniz Səlimov da ölkə prezidenti tərəfindən Azərbaycanda növbədənkənar prezident seçkilərinin keçirilməsi ilə bağlı sərəncam verilməsini müsbət qarşıladığını deyib:

“Bu, çox məntiqli və düzgün qərardır. Bu məsələ ətrafında xüsusi kampaniya aparmağa, hay-küy qaldırmağa, ajiotaj yaratmağa heç bir əsas və səbəb yoxdur.
Təəssüflər ki, məlum sərəncamın mürəkkəbi qurumamış bəzi qüvvələr, ayrı-ayrı şəxslər bu məsələ ətrafında reallıqdan və həqiqətdən uzaq fikirlər səsləndirməyə, dövriyyəyə buraxmağa cəhd göstərir, “bulanıq suda balıqtutma” sevdasına düşməkdədirlər.
Qeyd etdiyim kimi, bunlara heç bir səbəb və əsas yoxdur. Həmin qüvvələr, şəxslər, sadəcə, hər zaman və elə indi də aldıqları tapşırıqlara uyğun olaraq, Azərbaycan cəmiyyətində çaşqınlıq yaratmaq istəyirlər. Bu cəhdlər əbəsdir, faydasızdır. Azərbaycan cəmiyyəti kifayət qədər müdrik və yetkindir, onu artıq nə iləsə aldatmaq olmaz.
Azərbaycan insanı, Azərbaycan vətəndaşı ağı qaradan seçməyi yaxşı bacarır və bu baxımdan, ölkə prezidentinin məlum sərəncamını müsbət, yüksək qiymətləndirir. Bir çox siyasi həmfikirlərimin, partiyadaşlarımın və deputat həmkarlarımın da qeyd etdikləri kimi, bu il Azərbaycanda çox vacib və əhəmiyyətli tədbirlər keçiriləcək.
“Cümhuriyyət ili” ilə bağlı həm parlament, həm də dövlət səviyyəsində çox mühüm tədbirlərin keçirilməsi gözlənilir və bunlar vaxtlı-vaxtında keçiriləcək. Belə olan təqdirdə, prezident seçkilərinin önə çəkilməsi çox məntiqli və normal haldır.
Azərbaycan dövləti, Azərbaycan hakimiyyəti növbədənkənar prezident seçkilərini də beynəlxalq standartlara uyğun şəkildə keçirərək, “Cümhuriyyəti ili”nə töhfəsini vermiş olacaq. Opponentlərimiz narahat olmasınlar, yəni, sosial şəbəkələrdə, isti kabinetlərində oturub, seçkilərlə bağlı reallıqdan və həqiqətdən uzaq fikirlər səsləndirməkdənsə, bu vacib prosesə kölgə salmaqdansa, seçkilərə hazırlaşsınlar.
Onsuz da onların cəmiyyətdə nüfuzları, sosial dayaqları yox dərəcəsindədir, Azərbaycan cəmiyyəti seçimini çoxdan edib, ancaq yenə də az-çox varlıqlarını, mövcudluqlarını davam etdirmək istəyirlərsə, siyasi boşboğazlıqdan əl çəkib, seçkilərlə bağlı hazırlıqlara başlasınlar...”, - deyə E. Səlimov qeyd edib.
“Ölkə prezidenti, YAP sədri cənab İlham Əliyevin sərəncamını çox yüksək qiymətləndirirəm, onun hər bir qərarı kimi, bu qərarı da hakim partiyanın üzvləri tərəfindən birmənalı şəkildə qəbul olunur, dəstəklənir. Burada ikinci bir söz, başqa mövqe ola bilməz”.
Bunu isə YAP Siyasi Şurasının üzvü, parlamentin komitə sədri Hadi Rəcəbli deyib.

“Mən Yeni Azərbaycan Partiyasının ali qurumunda, Siyasi Şurada təmsil olunuram. Bizim YAP olaraq, prezidentliyə bir namizədimiz var ki, o da sədrimiz cənab İlham Əliyevdir. Bu qərar da elə-belə verilməyib. İstər cəmiyyətimizdə, istər dünyamızda çox önəmli hadisələr, proseslər yaşanır.
Cənab prezident həmin hadisələrə və proseslərə uyğun, adekvat addımlar atır və son sərəncam da məhz bu məntiqdən irəli gəlir. Burada indi başqa nəsə axtarmağa ehtiyac yoxdur və ölkə prezidentinin bütün addmları kimi, bu addımı, bu sərəncamı da hər birimiz, 710 minlik YAP ordusu tərəfindən  çox yüksək qiymətləndirilir, birmənalı qəbul və təqdir olunur”. 
Kamil HƏMZƏOĞLU
www.oxu.az
"
"Həmkarlar İttifaqları İlham Əliyevin prezidentliyə namizədliyini irəli sürdüFevralın 5-də Azərbaycan Həmkarlar İttifaqları Konfederasiyasının (AHİK) V qurultayı 2018-ci ildə keçiriləcək növbədənkənar prezident seçkilərində İlham Əliyevin namizədliyinin irəli sürülməsi haqqında qərar qəbul edib.
Oxu.Az xəbər verir ki, AHİK-in V qurultayının nümayəndələri qarşıdakı seçkilərdə namizədliyinin irəli sürülməsinə razılıq verməsi barədə Prezident İlham Əliyevə müraciət ediblər.
E.Ə.
www.oxu.az
"
"Prezidentin köməkçisi: İlham Əliyevin siyasi xəttinin mərkəzində Azərbaycan vətəndaşı dayanırAzərbaycan Prezidenti İlham Əliyevin siyasi xəttinin mərkəzində Azərbaycan vətəndaşı, onun mənafeyi dayanır: dövlətimizin başçısının rəhbərliyi ilə həyata keçirilən məqsədyönlü siyasətin nəticəsində ölkəmizdə ictimai-siyasi və makroiqtisadi sabitlik davamlı xarakter alıb, dinamik sosial-iqtisadi inkişaf və modernləşmə dövrü başlayıb.
Oxu.Az xəbər verir ki, bunu Azərbaycan Respublikası Prezidentinin ictimai-siyasi məsələlər üzrə köməkçisi Əli Həsənov Azərbaycan Həmkarlar İttifaqları Konfederasiyasının (AHİK) 5-ci qurultayında çıxışı zamanı qeyd edib. 
O, qeyd edib ki, 2004-cü ildən etibarən Azərbaycan Respublikası regionlarının sosial-iqtisadi inkişafı üzrə Dövlət proqramları uğurla yerinə yetirilir, bu il dördüncü proqramın icrası başa çatdırılacaq:
""Bu proqramların və nəhəng infrastruktur layihələrinin həyata keçirilməsi ölkə iqtisadiyyatının inkişafında mühüm əhəmiyyət daşımaqla, regionlarda yeni müəssisələrin və iş yerlərinin yaranmasına, kommunal xidmətlərin səviyyəsinin yüksəldilməsinə və əhalinin rifah halının daha da yaxşılaşdırılmasına, yoxsulluq səviyyəsinin kəskin şəkildə aşağı düşməsinə mühüm təsir göstərib"".
Prezidentin köməkçisi deyib ki, 14 il ərzində ölkə iqtisadiyyatı 3,2 dəfə, qeyri-neft sektoru 2,8 dəfə artıb. Hazırda Azərbaycanda işsizlik 5 faiz, yoxsulluq isə 5,4 faiz təşkil edir:
""Ötən 14 il ərzində maaşlar beş dəfədən, pensiyalar isə səkkiz dəfədən çox artıb. Əhalinin sosial müdafiəsi və sosial təminatı ilə bağlı dövlət büdcəsindən ayırmalar ilbəil artaraq 30 faizi ötüb. Azərbaycan Respublikası vətəndaşlarının əmək hüquqlarının qorunması, işçilərin maddi, sosial tələbatlarının ödənilməsi və layiqli həyat səviyyəsinin təmin edilməsi ölkədə həyata keçirilən sosial-iqtisadi siyasətin prioritetlərindəndir"".
Ölkədə sosial sahənin inkişafının Azərbaycan Respublikasının Birinci vitse-prezidenti Mehriban Əliyevanın fəaliyyətində də mühüm yer tutduğunu vurğulayan Əli Həsənov bildirib ki,  o, daim təhsil, səhiyyə və mədəniyyətlə bağlı məsələlərə, aztəminatlı və qayğıya ehtiyacı olan insanlara xüsusi həssaslıqla yanaşıb, bu istiqamətlərdə çoxsaylı proqramların reallaşdırılmasına nail olub: 
""Xüsusi vurğulamaq lazımdır ki, doğma torpaqlarından didərgin düşmüş soydaşlarımızın üzləşdiyi ağır problemlərin həlli Birinci vitse-prezident kimi Mehriban xanım Əliyevanın daim diqqət mərkəzindədir"".
Kamil HƏMZƏOĞLU
www.oxu.az
"
"Prezident seçkilərinə rəsmi hazırlığa fevralın 10-da start verilə bilərMərkəzi Seçki Komissiyası (MSK) bir həftədən gec olmayaraq, növbədənkənar prezident seçkiləri ilə bağlı qərar verəcək.
Oxu.Az-ın xəbərinə görə, Seçki Məcəlləsinin 179-cu (Növbədənkənar Prezident seçkilərinin keçirilməsi) maddəsinə əsasən, növbədənkənar prezident seçkiləri ilə bağlı qərar qəbul edildiyi gündən başlayaraq, bir həftədən gec olmayaraq seçkilər MSK tərəfindən çərşənbə gününə təyin edilir və iki ay ərzində keçirilir.
Bu baxımdan, Azərbaycanda Prezident seçkilərinə rəsmi hazırlığa seçki gününə 60 gün qalmış, yəni, fevralın 10-da start verilə bilər.
Qeyd edək ki, prezident İlham Əliyev “Növbədənkənar Azərbaycan Respublikası Prezidenti seçkilərinin elan edilməsi haqqında” sərəncam imzalayıb. Sərəncamla Mərkəzi Seçki Komissiyasına (MSK) növbədənkənar Azərbaycan Respublikası Prezidenti seçkilərinin 2018-ci il aprelin 11-nə təyin olunmasını və Azərbaycan Respublikasının Seçki Məcəlləsində müəyyən edilmiş qaydada keçirilməsini təmin etmək tapşırılıb.
www.oxu.az
"
"Həmkarlar İttifaqları Konfederasiyasının Qurultayı başladı – YENİLƏNİBAzərbaycan Respublikası prezidentinin ictimai-siyasi məsələlər üzrə köməkçisi Əli Həsənov dövlət başçısı İlham Əliyevin qurultay iştirakçılarına təbrik məktubunu oxuyub.
Oxu.Az xəbər verir ki, Səttar Möhbalıyev prezident İlham Əliyevin qurultay iştirakçılarına təbrik məktubuna və həmkarlar ittifaqları təşkilatlarının 114 üzvünün təltif olunması barədə sərəncamlar imzalamasına görə AHİK-in üzvləri adından dövlətimizin başçısına minnətdarlığını bildirib.
Sonra Beynəlxalq Həmkarlar İttifaqları Konfederasiyasının prezidenti Joao Felisio, Rusiya Müstəqil Həmkarlar İttifaqları Federasiyasının prezidenti Mixail Şmakov, əmək və əhalinin sosial müdafiəsi naziri Səlim Müslümov və digər qonaqlar çıxış edərək təbriklərini çatdırıblar.
AHİK-in sədri, Milli Məclisin deputatı S.Möhbalıyev hesabat məruzəsi ilə çıxış edib.
11:04
Fevralın 5-də Azərbaycan Həmkarlar İttifaqları Konfederasiyasının (AHİK) V qurultayı işə başlayıb.
Oxu.Az xəbər verir ki, qurultayda Azərbaycan prezidentinin ictimai-siyasi məsələlər üzrə köməkçisi Əli Həsənov, əmək və əhalinin sosial müdafiəsi naziri Səlim Müslümov, sahə həmkarlar ittifaqları təşkilatlarından 1300-dək nümayəndə, dövlət və hökumət rəsmiləri, eləcə də, 30 ölkədən 85 nəfər beynəlxalq həmkarlar ittifaqı liderləri və fəalları iştirak edirlər.
Qurultayı AHİK-in sədri, Beynəlxalq Həmkarlar İttifaqları Konfederasiyasının (BHİK) və Pan Avropa Regional Şurasının (PARŞ) vitse-prezidenti, Milli Məclisin deputatı Səttar Möhbalıyev açıb. Sonra Azərbaycan Respublikasının dövlət himni səsləndirilib.








Kamil HƏMZƏOĞLU
www.oxu.az
"
"Əli Həsənov İlham Əliyevin namizədliyini dəstəkləməyə çağırdıBu il aprelin 11-də növbədənkənar prezident seçkiləri keçiriləcək.
Oxu.Az xəbər verir ki, bu barədə Azərbaycan Həmkarlar İttifaqları Konfederasiyasının (AHİK) V Qurultayında çıxışında Azərbaycan prezidentinin İctimai-siyasi məsələlər üzrə köməkçisi Əli Həsənov deyib.
“Bilirik ki, Azərbaycan Həmkarlar İttifaqları Konfederasiyasının qurultaylarında həmişə İlham Əliyevin prezidentliyə namizədliyini irəli sürürsünüz. Bu dəfə də bütün həmkarlar ittifaqları işçilərini İlham Əliyevin prezidentliyə namizədliyini dəstəkləməyə çağırırıq”, - deyə o qeyd edib.
E.Ə.
www.oxu.az
"
"Aprelin 11-i Azərbaycanda qeyri-iş günüdürAzərbaycanda bu ilin aprel ayının 11-də növbədənkənar Prezident seçkilərinin keçirilməsi ilə bağlı ölkədə qeyri-iş günü olacaq.
Oxu.Az-ın məlumatına görə, Əmək Məcəlləsinin 105-1-ci (Səsvermə günü) maddəsinə əsasən, səsvermə olan ərazidə iş günü hesab edilmir.
Qeyd edək ki, həmin gün həftənin çərşənbə gününə təsadüf edir.
Nəzərə çatdıraq ki, prezident İlham Əliyev “Növbədənkənar Azərbaycan Respublikası Prezidenti seçkilərinin elan edilməsi haqqında” sərəncam imzalayıb. Sərəncamla növbədənkənar Azərbaycan Respublikası Prezidenti seçkiləri elan edilib.
Sərəncamla Mərkəzi Seçki Komissiyasına (MSK) növbədənkənar Azərbaycan Respublikası Prezidenti seçkilərinin 2018-ci il aprelin 11-nə təyin olunmasını və Azərbaycan Respublikasının Seçki Məcəlləsində müəyyən edilmiş qaydada keçirilməsini təmin etmək tapşırılıb. 
www.oxu.az
"
"Azərbaycanda növbədənkənar Prezident seçkiləri keçiriləcəkÖlkə prezidenti İlham Əliyev Növbədənkənar Azərbaycan Respublikası Prezidenti seçkilərinin elan edilməsi haqqında Sərəncam imzalayıb.
Oxu. Az xəbər verir ki, Sərəncamda deyilir:
Azərbaycan Respublikası Konstitusiyasının 101-ci maddəsinin I hissəsini rəhbər tutaraq, Azərbaycan Respublikası Seçki Məcəlləsinin 179-cu maddəsinə uyğun olaraq qərara alıram:
1. Növbədənkənar Azərbaycan Respublikası Prezidenti seçkiləri elan edilsin.
2. Azərbaycan Respublikasının Mərkəzi Seçki Komissiyası növbədənkənar Azərbaycan Respublikası Prezidenti seçkilərinin 2018-ci il aprelin 11-nə təyin olunmasını və Azərbaycan Respublikasının Seçki Məcəlləsində müəyyən edilmiş qaydada keçirilməsini təmin etsin.
E.Ə.
www.oxu.az
"
" Prezident həmkarlar ittifaqlarının təmsilçilərini qəbul etdiPrezident İlham Əliyev fevralın 5-də Azərbaycan Həmkarlar İttifaqları Konfederasiyasının V qurultayında iştirak edən beynəlxalq və xarici ölkələrin həmkarlar ittifaqlarının nümayəndə heyətini qəbul edib.
Oxu.Az xəbər verir ki, bu barədə prezidentin mətbuat xidməti məlumat yayıb.

















www.oxu.az
"
"ABŞ diplomatı məcburi köçkünlərlə görüşübBu gün ATƏT-in Minsk qrupunun amerikalı həmsədri Endrü Şofer Azərbaycana səfərə gəlib.
Oxu.Az-ın AzərTAC-a istinadən verdiyi məlumata görə, bu gün Qaçqınların və Məcburi Köçkünlərin İşləri üzrə Dövlət Komitəsinin sədr müavini Fuad Hüseynov, Zəngilan Rayon İcra Hakimiyyətinin başçısı Ramiz Həsənov, “Azərbaycan Respublikası Dağlıq Qarabağ Bölgəsinin Azərbaycanlı İcması” İdarə Heyətinin sədri-icmanın rəhbəri Bayram Səfərov, icmanın üzvü Fərhad Bədəlbəyli, Milli Məclisin deputatı Elman Məmmədov, ABŞ-ın ölkəmizdəki səfiri Robert Sekuta və E. Şofer Abşeron rayonunun Masazır qəsəbəsində məcburi köçkünlər üçün salınmış məhəllədə yaradılan şəraitlə tanış olub.
R. Sekuta və E. Şofer Abşeron rayonunun Masazır qəsəbəsində məcburi köçkünlər üçün salınmış məhəllədə yaradılan şəraitlə tanış olub, Zəngilan rayonundan məcburi köçkünlərin mənzil şəraitləri ilə tanış olublar. ABŞ diplomatları məcburi köçkünlərlə söhbət edib, onların fikir və istəklərini dinləyiblər.
Sonra “Azərbaycan Respublikası Dağlıq Qarabağ Bölgəsinin Azərbaycanlı İcması” İdarə Heyətinin sədri-icmanın rəhbəri B. Səfərov, icmanın üzvü F. Bədəlbəyli və Milli Məclisin deputatı E. Məmmədov diplomatlara ermənilərin apardığı işğal siyasəti ilə bağlı məlumat veriblər.
Onlar ABŞ-dan həmsədr ölkə kimi münaqişənin ədalətli həllinə dəstək olmasını gözlədiklərini bildiriblər.
www.oxu.az
"
"ATƏT-in Minsk qrupunun həmsədri Bakıya gəldiATƏT-in Minsk qrupunun həmsədri Endryu Şefer şənbə günü Dağlıq Qarabağ münaqişəsinin nizamlanması üzrə Azərbaycan hökuməti ilə müzakirələrin davam etdirilməsi üçün Bakıya gəlib.
Oxu.Az xəbər verir ki, digər həmsədrlər - İqor Popov (Rusiya) və Stefan Viskonti (Fransa) fevralın 6-da Bakıya gələcəklər.
Əsas görüşlər fevralın 7-də keçiriləcək.
Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev bildirib ki, səfər çərçivəsində Ermənistan-Azərbaycan, Dağlıq Qarabağ münaqişəsinin həlli ilə bağlı intensiv və konstruktiv müzakirələr davam etdiriləcək.
Bakı səfərindən sonra həmsədrlər İrəvana gedəcəklər.
N.H.
www.oxu.az
"
"İlham Əliyev Şri-Lanka dövlət başçısını təbrik edibAzərbaycan prezidenti İlham Əliyev Şri-Lanka prezidenti Maytripala Sirisenaya təbrik məktubu göndərib.
Məktubda deyilir:
“Hörmətli cənab prezident,
Şri-Lanka Demokratik Sosialist Respublikasının milli bayramı – Müstəqillik Günü münasibətilə Sizi və xalqınızı öz adımdan və Azərbaycan xalqı adından səmimi qəlbdən təbrik edirəm.
Bu əlamətdar gündə Sizə möhkəm cansağlığı, işlərinizdə uğurlar, dost Şri-Lanka xalqına əmin-amanlıq və rifah diləyirəm”.
www.oxu.az
"
"Tağı Əhmədov “Əmək” ordeni ilə təltif edilibTağı Əhmədov II dərəcəli “Əmək” ordeni ilə təltif edilib.
Oxu.Az-ın xəbərinə görə, Azərbaycan Prezidenti İlham Əliyev bununla bağlı sərəncam imzalayıb.
Sərəncama əsasən, Azərbaycan Respublikasının ictimai-siyasi həyatında fəal iştirakına və nəqliyyat sahəsində uzunmüddətli səmərəli fəaliyyətinə görə Tağı Məhəmməd oğlu Əhmədov II dərəcəli “Əmək” ordeni ilə təltif edilib.
Qeyd edək ki, T.Əhmədov 1998-2014-cü illərdə Bakı Metropoliteninin rəisi vəzifəsində çalışıb. Hazırda hakim Yeni Azərbaycan Partiyası Yasamal rayon təşkilatının sədridir.
E.Ə.
www.oxu.az
"
"Şimal rayonlarında məktəblərin quraşdırılmasına 6,87 milyon manat ayrılıbAzərbaycan prezidenti İlham Əliyev Xaçmaz, Quba, Qusar, Şabran, Siyəzən və Xızı rayonlarında təhsil infrastrukturunun inkişafı ilə əlaqədar tədbirlər haqqında sərəncam imzalayıb.
Oxu.Az xəbər verir ki, bu barədə Prezidentin mətbuat xidməti məlumat yayıb.
Məlumata əsasən, Xaçmaz, Quba, Qusar, Şabran, Siyəzən və Xızı rayonlarında cəmi 1332 şagird yerlik modul tipli 22 məktəbin quraşdırılması məqsədi ilə Azərbaycan Respublikası Prezidentinin 2018-ci il 22 yanvar tarixli 3593 nömrəli Sərəncamı ilə təsdiq edilmiş “Azərbaycan Respublikasının 2018-ci il dövlət büdcəsində dövlət əsaslı vəsait qoyuluşu (investisiya xərcləri) üçün nəzərdə tutulan vəsaitin bölgüsü”nün 1.11.2-ci yarımbəndində göstərilmiş məbləğin 6 870 000 manatı Azərbaycan Respublikasının Təhsil Nazirliyinə ayrılıb.
Maliyyə Nazirliyi müvafiq məbləğdə maliyyələşməni təmin etməlidir.
A.M.
www.oxu.az
"
"İlham Əliyev gəncləri Prezident mükafatı ilə mükafatlandırıbPrezident İlham Əliyev fevralın 2-də 2018-ci il Gənclər üçün Prezident mükafatlarının verilməsi haqqında sərəncam imzalayıb. 
Oxu.Az xəbər  verir ki, sərəncamla Gənclər üçün Prezident mükafatına namizədlərin seçilməsi üzrə Ekspert Komissiyasının təklifinə əsasən, mədəniyyət, təhsil və ictimai fəaliyyət sahələrində xüsusi fərqlənən aşağıdakı şəxslərə 2018-ci il Gənclər üçün Prezident mükafatları verilsin:
Camalova Reyhan Rauf qızı
Əlfidatlı Gülnar Teyyub qızı
Fərəcov Xaqani Surxay oğlu
Quliyev Ağarəhim Vaqif oğlu
Səfərova Zümrüd Rasim qızı
Zeynalova Aysun Gülağa qızı.
A.M.
www.oxu.az
"
"Mingəçevir Dövlət Dram Teatrının 50 illiyi qeyd olunacaqPrezident İlham Əliyev Mingəçevir Dövlət Dram Teatrının 50 illiyi haqqında sərəncam imzalayıb.
Oxu.Az xəbər verir ki, 2018-ci ilin mart ayında Mingəçevir Dövlət Dram Teatrının 50 illiyi tamam olur.
Mingəçevir Dövlət Dram Teatrı mədəniyyət ocağı kimi yarandığı vaxtdan etibarən repertuarında Azərbaycan və eləcə də dünya dramaturgiyasının diqqətəlayiq nümunələrinə geniş yer verib, öz səhnəsində müvəffəqiyyətlə nümayiş etdirilən və tamaşaçılar tərəfindən rəğbətlə qarşılanan əsərlər ilə ölkədə teatr ənənələrinin daha da zənginləşdirilməsi işində yaxından iştirak edib, milli mədəniyyətin ümumi tərəqqisi naminə xidmətlər göstərib.
Sərəncamda qeyd olunur ki, milli teatr sənətinin inkişafında özünəməxsus mövqeyə malik Mingəçevir Dövlət Dram Teatrının 50-ci ildönümünün qeyd olunmasını təmin etmək məqsədilə Mədəniyyət və Turizm Nazirliyi Mingəçevir Dövlət Dram Teatrının 50 illik yubileyinə həsr olunmuş tədbirlər planını hazırlayıb həyata keçirsin.
Nazirlər Kabinetinə bu sərəncamdan irəli gələn məsələləri həll etmək tapşırılıb.
E.Ə.
www.oxu.az
"
"Həmkarlar İttifaqları Konfederasiyasının əməkdaşlarına fəxri adlar verilib – SİYAHIAzərbaycan prezidenti İlham Əliyev Azərbaycan Həmkarlar İttifaqları Konfederasiyası əməkdaşlarına fəxri adların verilməsi haqqında sərəncam imzalayıb.
Oxu.Az-ın məlumatına görə, Azərbaycan Respublikasının sosial-ictimai və humanitar-mədəni həyatında göstərdikləri xidmətlərə görə aşağıdakı şəxslərə Azərbaycan Respublikasının fəxri adları verilib:
“Əməkdar həkim”
Quliyev Akif Əvəz oğlu
Quliyev Şahin Şahpələng oğlu
Məmiyev Çingiz Qəzər oğlu
Şahməmmədov Şərif Şahməmməd oğlu.
“Əməkdar müəllim”
Mövlayeva Dilarə Ramazan qızı
Rzayeva Zümrüd Lazım qızı
Sofiyeva Günəş Xəlil qızı.
“Əməkdar bədən tərbiyəsi və idman xadimi”
Əliyev Mirzə Vaqif oğlu.
“Əməkdar mədəniyyət işçisi”
Aslanov Azad Qulu oğlu
Hüseynov Əmrah Rəhman oğlu
Qurbanov İsgəndər Kərəm oğlu
www.oxu.az
"
"Rafiq Əzimov təltif edildiAzərbaycan prezidenti İlham Əliyev Rafiq Əşrəf oğlu Əzimovun “Şöhrət” ordeni ilə təltif edilməsi haqqında sərəncam imzalayıb.
Oxu.Az xəbər verir ki, R. Əzimov Azərbaycan teatr və kino sənətinin inkişafında xidmətlərinə görə təltif edilib.
www.oxu.az
"
"İlham Əliyev fəxri adlar verdiPrezident İlham Əliyev Kamil Cəlilovun “Şərəf” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, Sərəncamda deyilir ki, Azərbaycan musiqi sənətinin inkişafında böyük xidmətlərinə görə Kamil Cəlil oğlu Cəlilov “Şərəf” ordeni ilə təltif edilsin.
Bundan başqa, prezident İlham Əliyev Əlövsət Ağalarova “Əməkdar jurnalist” fəxri adının verilməsi haqqında sərəncam imzalayıb.
O, Azərbaycanda jurnalistika və nəşriyyat işi sahəsində uzunmüddətli səmərəli fəaliyyətinə görə bu ada layiq görülüb.
Əlavə olaraq, İlham Əliyev Azərbaycan Dövlət Nəşriyyatı – “Azərnəşr”in əməkdaşlarının “Tərəqqi” medalı ilə təltif edilməsi haqqında sərəncam imzalayıb.
Azərbaycanda nəşriyyat işi sahəsində uzunmüddətli səmərəli fəaliyyətlərinə görə Azərbaycan Dövlət Nəşriyyatı – “Azərnəşr”in əməkdaşları Qarayeva Rəsmiyə Məmməd qızı və Rəhimov Elxan Rəhim oğlu “Tərəqqi” medalı ilə təltif edilib.
www.oxu.az
"
"“LIVEJOURNAL”: Cənubi Qafqazın ən nüfuzlu xanımıRusiyanın “LIVEJOURNAL” nəşrində Azərbaycanın Birinci vitse-prezidenti Mehriban Əliyevanı Cənubi Qafqazın ən nüfuzlu xanımı kimi səciyyələndirən məqalə dərc olunub.

Oxu.Az xəbər verir ki, məqalədə deyilir:
“Bu yaxınlarda, daha dəqiq desək, 2017-ci il dekabrın 26-da Moskvadakı Xilaskar İsa Kafedral Kilsə Məbədinin Taxt-tac salonunda Moskvanın və bütün Rusiyanın patriarxı Zati-müqəddəsləri Kirill Azərbaycanın Birinci vitse-prezidenti Mehriban Əliyevanı II dərəcəli Müqəddəs Mələksima Knyagina Olqa ordeni ilə təltif edib.
Mehriban Əliyevaya bu mükafat “Rus Pravoslav Kilsəsinə yardımına və Həştərxan şəhərinin abadlaşdırılmasına göstərdiyi qayğıya görə” təqdim edilib. Bununla əlaqədar belə bir sual yaranır: Mehriban Əliyeva nə iş görüb ki, belə bir yüksək ordenlə təltif olunub. Sən demə, buna əsaslı səbəb var imiş. İnternetdə onun haqqında məlumat çoxdur.
Biz Mehriban xanımın kimliyini və onu məşhurlaşdıran məsələləri araşdırmağa çalışdıq. Onu Cənubi Qafqazın ən nüfuzlu xanımı adlandırırlar, müasir dəbin simalarından biri hesab edirlər və artıq bir ilə yaxındır ki, ölkənin Birinci vitse-prezidenti vəzifəsində çalışır. İnsanlar bu xanımın müdrikliyinə və gözəlliyinə heyrandırlar.
Mehriban Əliyeva 1964-cü il avqustun 26-da Bakıda ziyalı ailəsində anadan olub. O zaman heç kəsin ağlına da gəlməzdi ki, vaxt gələcək Mehriban xanım ən nüfuzlu siyasətçi qadınlardan biri olacaq. 1988-ci ildə İ.M.Seçenov adına Birinci Moskva Dövlət Tibb Universitetini fərqlənmə diplomu ilə bitirib. Mehriban xanım tələbəlik dövründə Azərbaycan Respublikasının indiki prezidenti, o vaxt hələ Moskva Dövlət Beynəlxalq Münasibətlər İnstitutunun aspiranturasında oxuyan İlham Əliyevlə ailə qurub.

Zahirən kövrək bir qadın olan Mehriban Əliyeva bütün həyatını ictimai fəaliyyətə və insanlara kömək işinə həsr edib. O, dörd ildən artıq müddətdə Moskva Elmi-Tədqiqat Göz Xəstəlikləri İnstitutunda işləyib, sonra, 1995-ci ildə “Azərbaycan Mədəniyyətinin Dostları” adlı xeyriyyə fondunu yaradıb və ona rəhbərlik edib, “Naslediye-İrs” adlı mədəni-tarixi jurnal təsis edib və bu nəşrin redaktoru olub.
Mehriban Əliyevanın öz ölkəsində və bütün dünyada statusunu nəzərə almamaq olmaz. Prezidentin xanımı, indi isə həm də Azərbaycanın Birinci vitse-prezidenti respublikada mühüm bir qurum olan Heydər Əliyev Fonduna başçılıq edir. 2004-cü ildə Heydər Əliyev Fondu yaradılan vaxtdan bu Fondun prezidentidir.
Mehriban Əliyevanın siyasi karyerası və ictimai fəaliyyəti dövründə onun dəstəyi ilə yüzlərlə məktəb və xəstəxana tikilib. O, ehtiyacı olanlara həmişə kömək əlini uzadır.

Mehriban Əliyeva deyir:
“Həqiqi mərhəmət real işlər görülməsini, konkret addımlar atılmasını tələb edir. Ən dəhşətlisi laqeydlik və biganəlikdir. Bunlar olmamalıdır. Sən istər ictimai xadim ol, istər dövlət xidmətində çalış, sadəcə, insanlığı qoruyub-saxlamaq lazımdır”.
Mehriban Əliyevanın son altı ildə rəhbərlik etdiyi, imic əhəmiyyəti kəsb edən layihələrə diqqət yetirək:
- Bakıda “Eurovision-2012”;
- 2015-ci ildə Avropa Oyunları;
- 2017-ci ilin mayında Bakıda keçirilmiş İslam Həmrəyliyi Oyunları.
O, Şərq ölkələrində siyasətin yalnız kişi işi olması barədə stereotipi uğurla təkzib edir. Mehriban Əliyeva karyerası dövründə dəfələrlə müxtəlif fəxri təltiflərə layiq görülüb. Məsələn, Fransa Respublikasının “Fəxri Legion Zabiti” ordeni və UNESCO-nun Qızıl “Motsart medalı”.
2005-ci ildə o, ictimai, mesenatlıq və xeyriyyə fəaliyyətinə, təhsil və mədəniyyət müəssisələrinin dəstəklənməsinə sanballı töhfələrə, Rusiya və Azərbaycan xalqları arasında dostluğun möhkəmləndirilməsinə görə Rusiyanın “Yüzilliyin mesenatları” Beynəlxalq Xeyriyyə Fondunun “Yaqut Xaç” ordeninə layiq görülüb.
Azərbaycanın birinci xanımı dəfələrlə vurğulayıb ki, Rusiya ilə Azərbaycan arasında əlaqələrin uğurlu inkişafı çox vacibdir. Məhz bu səbəbdən o, Azərbaycanda rus dilinin inkişafına, respublikadakı rusdilli orta və ali təhsil müəssisələrinə bu cür qayğı göstərir. Azərbaycanın Birinci vitse-prezidentinin fikrincə, “Rusiya ilə Azərbaycan arasında münasibətlər möhkəm tarixi təməl üzərində qurulur və dostluq, qarşılıqlı anlaşma və sıx əməkdaşlıq xarakteri daşıyır”.

Mehriban Əliyevanın Azərbaycanın Birinci vitse-prezidenti vəzifəsinə təyin edilməsi respublika isteblişmentində onun yüksək statusunu rəsmən təsbit edib. Necə deyərlər, birinci xanım dövlətdə ikinci şəxsdir. Onun bu vəzifəyə təyin edilməsinə ictimaiyyətin münasibəti birmənalı olmasa da, Azərbaycan və Rusiya xalqları bu xəbəri çox səmimi və müsbət qarşıladılar.
Çünki birinci xanımın həm öz ölkəsində, həm də Rusiyada necə böyük hörmət qazanması və onun öz xalqının mənafeyi naminə gördüyü işlərə görə necə sevilməsi məlumdur. Zəngin iş təcrübəsinə malik olan Mehriban Əliyeva bu vəzifəyə təyin ediləndən dərhal sonra fəal və qətiyyətli işlərə başlayaraq ölkə Prezidentinin düzgün qərar qəbul etməsini sübuta yetirdi. Mehriban Əliyevanın uğurları təkcə siyasi və ictimai fəaliyyətlə məhdudlaşmır.
O, həm də qayğıkeş həyat yoldaşı və üç övlad böyüdən xoşbəxt anadır. Əliyevlər ailəsi nümunəvi ailədir. Təntənəli tədbirlərdə Prezident və xanımı həmişə birgə iştirak edirlər. Ailə qurmalarından 30 ildən çox keçməsinə baxmayaraq, onlar bir-birinə sevgi və qarşılıqlı hörmət hisslərini qoruyub saxlayıblar. Buna görə onlara heyran olmamaq mümkün deyil. Mehriban xanım öz ailəsini çox sevir və həmişə onun yanında olmağa çalışır, çünki onun fikrincə, məhz ailə dəyərləri birinci yerdə olmalıdır.

Bütün bunlarla bərabər, ötən illər ərzində Mehriban Əliyeva həm də dəbin həqiqi siması sayılıb. Birinci ledinin fotoşəkilləri dünyanın moda nəşrlərinin səhifələrindən düşmür. Onun qüsursuz zövqü və gözəlliyi stilistlərin və dizaynerlərin dilinin əzbəridir.
Həqiqətən, zaman keçdikcə bu xanımın məlahəti əsla azalmır. Mehriban xanımı çox vaxt qızları ilə dəyişik salırlar. Məsələn, Ağ evdə Əliyevlər ilə ABŞ-ın sabiq vitse-prezidenti Dik Çeyninin ailəvi görüşü zamanı maraqlı bir hadisə olub: tədbirdə təhlükəsizliyi təmin edən ABŞ xüsusi xidmətlərinin agentləri Əliyevlər ailəsi ilə ilk görüş zamanı Azərbaycan ailəsinin nümayəndələrindən kimin ana və kimlərin onun qızları olmasını dərhal anlaya bilməyiblər. Təsadüfi deyil, dünya birliyi Mehriban Əliyevanı ən cazibədar birinci xanım hesab edir.

Bütün bunlara və bir sıra başqa səbəblərə görə Mehriban Əliyeva elə bir siyasətçidir ki, dünyanın hər yerində onun haqqında danışırlar və danışmaq istəyirlər. Heç şübhəsiz, Mehriban Əliyeva hazırda karyerasının zirvəsindədir.
Lakin onun xarakterini, özünə inamını və son dərəcədə dözümlü olmasını nəzərə alaraq cəsarətlə deyə bilərik ki, kamilliyin son həddi yoxdur. Mehriban xanımın Azərbaycanda, Rusiyada və dünyanın digər ölkələrində inanılmaz dərəcədə populyarlığı əsl fenomendir. Onun Rus Pravoslav Kilsəsi isə onun gördüyü xeyirxah işləri ordenlə mükafatlandırıb”.
E.Ə.
www.oxu.az
"
"Politoloq: Jirinovskinin dedikləri öz fikirləridirFevralın 1-də Rusiyada prezidentliyə namizəd Vladimir Jirinovski Qarabağ münaqişəsinin həllini tapması üçün Azərbaycan və Ermənistanın Rusiyaya birləşməsini, bunun yeganə yol olduğunu  bildirib.  Bu bəyanata  ciddi yanaşmaq lazımdır, ya yox?
Bu sualı rusiyalı politoloq və tarixçi Oleq Kuznetsov Oxu.Az-a verdiyi müsahibədə cavablandırıb.
– Bəzi ekspertlər Jirinovskinin Kremlin ağlında olan fikirləri dilə gətirdiyini hesab edir. O bildirib ki, Qarabağ probleminin bir çıxış yolu var.  Azərbaycan milli sərhədlərinin qorunması şərtilə, Rusiya Federasiyasına birləşməlidir.  Bu bəyanatı necə qiymətləndirirsiniz?
– Mən, həqiqətən,  Rusiyada Vladimir Volfoviç Jirinovskinin onillərdir ki, “sınmış rupor” sosial funksiyasını yerinə yetirdiyini, yəni Kreml və ya digər real siyasi qurumun bu və ya digər səbəbə görə, açıq şəkildə, rəsmi olaraq ifadə edə bilmədiyi fikirləri, təşəbbüsləri səsləndirdiyini hesab edən politoloqlarla razılaşıram. Buna saysız-hesabsız misallar gətirmək olar, hamısını sadalamağa vaxtımız çatmaz.
Ancaq bu, o demək deyil ki, siyasətçinin öz şəxsi iradəsi və ya təşəbbüsü yoxdur, müstəqil bəyanatlarla çıxış edə bilmir. Onun real siyasətdə öz praktiki tətbiqini tapan  bəzi kifayət qədər səmərəli layihələrin müəllifi olduğunu bilirik. Bu, bir növ Bernulli qanununa bənzəyir. Hakimiyyət  sisterndir,  Jirinovski isə ona paralel olan nazik boru. O, kifayət qədər müstəqildir,  hətta vaxtaşırı öz-özünə kifayət edir.  
 – Sizcə, Rusiya parlamentinin vitse-spikerinin bu bəyanatını nə dərəcədə ciddiyə almaq lazımdır?
– Onun Qarabağ münaqişəsinin yeganə çıxış yolunun Rusiya Federasiyasına birləşməkdən keçdiyi barədə bəyanatına gəlincə, bu, cənab Jirinovskinin və ya onun Kreml kuratorunun şəxsi təşəbbüsü və fikridir, heç bir halda, dövlət olaraq Rusiya Federasiyasının rəsmi mövqeyi ola bilməz.
Dmitri Medvedevin prezidentlik dövründən bəri  Rusiya adından Dağlıq Qarabağ münaqişəsinin həlli ilə bağlı aparılan bütün danışıqları, müstəsna olaraq, dövlətin birinci siması aparır, başqa heç kim. Xarici işlər naziri, prezident administrasiyasının rəhbəri, Təhlükəsizlik Şurasının rəhbəri  – bütün bunlar texniki icraçılardır, yüksək vəzifəli olsalar belə, sadəcə, icraçılardır. Bu məsələdə Rusiya prezidentinin sözü yeganə düzgün və məsuliyyətli sözdür.  Vladimir Putin dəfələrlə bildirib ki, Rusiya  qeyd-şərtsiz Azərbaycanın ərazi bütövlüyünü tanıyır.  Ona görə də mən şəxsən bu məsələyə birmənalı yanaşıram. 
R.Q.
www.oxu.az
"
"Yasamala yeni icra başçısı təyin olunduƏziz İmran oğlu Əzizov Cəlilabad Rayon İcra Hakimiyyətinin başçısı vəzifəsindən azad edilib.
Oxu.Az xəbər verir ki, Azərbaycan prezidenti İlham Əliyev müvafiq sərəncam imzalayıb.
Dövlət başçısının digər sərəncamı ilə Ə.Əzizov Bakı şəhəri Yasamal Rayon İcra Hakimiyyətinin başçısı vəzifəsinə təyin edilib.
Qeyd edək ki, Əziz Əliyev 9 dekabr 1963-cü ildə Cəbrayıl rayonunda anadan olub. Keçmiş Neft və Kimya İnstitutunda mühəndis ixtisası üzrə ali təhsil alıb.
1985-1986-cı illərdə Bakı Tramvay parkında xətt sahəsi təmiri ustası, 1986-1987-ci illərdə vaqon bölməsində usta, 1987-1989-cu illərdə yol təhlükəsizliyi müfəttişi, 1989-1990-cı illərdə yol təhlükəsizliyi idarəsinin rəisi, 1990-1992-ci illərdə istismar idarəsinin rəisi vəzifəsini icra edib.
1992-1993-cü illərdə Bakı şəhər Nəqliyyat Departamentində texniki şöbənin rəisi, 1993-1996-cı illərdə Bakı şəhər Nəqliyyat Departamentinin hərəkətin təhlükəsizliyi üzrə rəisi vəzifələrində çalışıb.
1996-2006-cı illərdə sahibkarlıq fəaliyyəti ilə məşğul olub.
Azərbaycan prezidentinin 8 avqust 2006-cı il tarixli sərəncamı ilə Cəlilabad Rayon İcra Hakimiyyətinin başçısı təyin edilib. 
YAP-ın üzvüdür.
Ailəlidir, üç övladı var.








E.Ə.
www.oxu.az
"
"Nazarbayev Oqtay Əsədovu təltif etdi – FOTO Milli Məclisin (MM) sədri Oqtay Əsədova Qazaxıstan Respublikasının “Şərəf” ordeni təqdim edilib. Oqtay Əsədov dövlət siyasətində və ictimai fəaliyyətdə xidmətlərinə, ölkənin sosial, iqtisadi və mədəni inkişafına, xalqlararası dostluğun və əməkdaşlığın möhkəmlənməsinə verdiyi böyük töhfəyə görə Qazaxıstan prezidenti Nursultan Nazarbayevin Sərəncamı ilə bu ordenlə təltif olunub.
Oxu.Az xəbər verir ki, orden fevralın 2-də Oqtay Əsədova Qazaxıstan Respublikası Parlamenti Məclisinin sədri Nurlan Niqmatulinin başçılıq etdiyi nümayəndə heyəti ilə görüşdə təqdim edilib.
Görüşdə Azərbaycanla Qazaxıstan arasında əməkdaşlığın hazırkı vəziyyəti və inkişaf perspektivləri ətrafında fikir mübadiləsi aparılıb. MM-nin sədri ölkələrimizin münasibətlərinin yüksək səviyyədə olduğunu və strateji xarakter daşıdığını qeyd edib. O, Azərbaycanla Qazaxıstan arasında əlaqələrin daha da inkişafı üçün yaxşı potensialın olduğunu diqqətə çatdırıb.Oqtay Əsədov əlaqələrin inkişafında dövlət başçılarının qarşılıqlı səfərlərinin, görüşlərinin mühüm əhəmiyyət daşıdığını vurğulayıb. O, parlamentlərarası əməkdaşlığın uğurla inkişaf etdiyini bildirib.
Qazaxıstan Parlamenti Məclisinin sədri Nurlan Niqmatulin ölkəmizə növbəti səfərindən məmnunluğunu bildirib. Qazaxıstan və Azərbaycan arasında əməkdaşlığın, xüsusilə də parlamentlərarası əlaqələrin inkişaf etdiyini vurğulayan Nurlan Niqmatulin bu səfərin münasibətlərimizin daha da möhkəmlənməsinə mühüm töhfə verəcəyinə əminliyini bildirib.








Kamil HƏMZƏOĞLU
www.oxu.az
"
"XİN: Həmsədrlər Azərbaycana fevralın 6-da gələcəklərATƏT-in Minsk qrupu həmsədrlərinin Azərbaycana fevralın 6-da gəlmələri, fevralın 7-də isə müvafiq rəsmi görüşlər keçirmələri gözlənilir.
Bu barədə Oxu.Az-a Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev bildirib.
O deyib ki, səfər zamanı Ermənistan-Azərbaycan münaqişəsinin həlli üzrə hazırda aparılan intensiv və məntiqi əsaslı danışıqlara dair müzakirələr davam etdiriləcək.
www.oxu.az
"
"YAP-çılar Jirinovskinin təklifini “topa” tutdular: Absurd və cəfəngiyyatdırAzərbaycan tarixində ikinci dəfə müstəqilliyini 27 il öncə şəhidlər, qanlar bahasına qazanıb və indi onu yenidən itirmək, müstəqilliyindən imtina etmək niyyətində deyil, bu, mümkünsüzdür.
Oxu.Az xəbər verir ki, bunu YAP-dan olan millət vəkili Eldar İbrahimov Rusiyanın Liberal Demokratlar Partiyasının (RLDP) lideri Vladimir Jirinovskinin “Azərbaycan Rusiyaya birləşsin, Qarabağ münaqişəsi həll olunsun” açıqlamasına münasibətini bildirərkən deyib.
E.İbrahimovun sözlərinə görə, Azərbaycan 27 ildir müstəqildir, müstəqil dövlət kimi qısa zaman kəsiyində nəinki yerləşdiyi bölgənin, coğrafiyanın, bütövlükdə dünyanın aparıcı, lider dövlətlərindən birinə çevrilib, dünyada söz, nüfuz sahibidir:
“Azərbaycan ötən əsrdə iki dəfə müstəqillik əldə edib, hər ikisi də qanlar, şəhidlər, ağır məşəqqətlər bahasına. Çox təəssüflər olsun ki, birinci müstəqilliyimizin – Azərbaycan  Xalq Cümhuriyyətinin (AXC) ömrü uzun çəkmədi, xarici və daxili məkrli qüvvələrin əli ilə cəmi 23 aydan sonra müstəqilliyimizə son qoyuldu, ölkəmiz işğal olundu, müstəqillikdən məhrum edildik. Amma xalqımızın istiqlal, milli-azadlıq mücadiləsi, mübarizəsi 70 il ərzində gizli-açıq şəkildə davam etdi, azadlığın yanğısını xalqımızın qəlbində söndürmək mümkün olmadı və nəhayət, 1991-ci ilin avqustunda Azərbaycan tarixində ikinci dəfə müstəqilliyinə nail oldu, onu yenə min bir zəhmətlər, əzablar bahasına qazandı.
27 ildir ölkəmiz müstəqil dövlət və dövlətçilik yolunda inamla, qətiyyətlə irəliləyir. Düzdür, bu illər ərzində dəfələrlə daxili və xarici anti-Azərbaycan qüvvələr tərəfindən müstəqilliyimizə, müstəqil inkişafımıza qəsdlər, onu yolundan döndərmək, sapdırmaq cəhdləri olub. Amma hər dəfə bu qəsdlər, məkrli cəhdlər Azərbaycan dövləti və Azərbaycan xalqının vəhdəti, xalqla iqtidarın monolitliyi sayəsində, xüsusilə də müstəqil Azərbaycanın qurucusu və memarı Heydər Əliyevin siyasi iradəsi, qətiyyəti nəticəsində iflasa uğradılıb, Azərbaycanı ən azı üçüncü dünya dövlətlərindən birinə çevirmək istəyənlərin arzuları gözlərində qoyulub.
Çox fəxr və qürur duymalı haldır ki, Heydər Əliyevin müstəqil dövlət və dövlətçilik siyasəti onun kursunun layiqli davamçısı, ölkə prezidenti, cənab İlham Əliyev tərəfindən son 15 il ərzində uğurla, layiqincə davam etdirilir. Azərbaycan bu gün dünyanın siyasi, iqtisadi, mədəni dialoq məkanına, milli və dini tolerantlıq mərkəzinə çevrilib. İndi nəyəsə, kiməsə görə bunları  qurbanmı verməliyik, bunlardan imtinamı etməliyik? Xeyr, bu, qətiyyən mümkün deyil, ağıla və məntiqə belə sığmır. Bu yöndə səslənən bütün təklif və iddialar anadan ölü doğulmuş uşaq kimidir, yəni, müzakirə predmeti belə ola bilməz.
Azərbaycan bütün ölkələrlə, o cümlədən yaxın qonşusu və gözəl dostluq münasibətləri olan Rusiya ilə də bərabərsəviyyəli və bərabərhüquqlu əməkdaşlıq, tərəfdaşlıq edir. Bu gün Azərbaycan-Rusiya münasibətləri yüksələn xətt üzrə inkişaf edir. Münasibətlərin belə səviyyəyə yüksəlməsində də Azərbaycan prezidenti İlham Əliyevlə Rusiya Federasiyasının prezidenti Vladimir Putinin böyük rolu və xidmətləri var. İnanırıq ki, bu münasibətlər bundan sonra da  qorunub, saxlanacaq, daha da inkişaf etdiriləcək. ATƏT-in Minsk qrupunun həmsədrlərindən  olan bir ölkə kimi də Rusiyanın Ermənistan-Azərbaycan münaqişəsinin ədalətli həllinə daha yaxından kömək edəcəyini və töhfə verəcəyini gözləyirik. İnanmaq və ümid etmək istəyirik ki, bu gözləntimiz də, nəhayət, özünü doğruldacaq. Ancaq Azərbaycanın müstəqilliyindən geri çəkilməsi, Qarabağ münaqişəsində güzəştli mövqe tutması mümkün deyil. Kimsə boş xəyallara qapılmasın”.
Digər YAP-çı millət vəkili Eldəniz Səlimov da RLDP liderinin təklifini absurd və cəfəngiyyat adlandırıb.
“Bu, mümkün olan məsələ deyil. Azərbaycandan bunu gözləmək, Azərbaycana belə təkliflə çıxış etmək özü gülünc və siyasi etiketdən uzaq olan hərəkətdir. Rusiyada qarşıdan prezident seçkiləri gəlir və Rusiya xalqına bu seçkilərdə uğurlar arzulayırıq. Bu, onların daxili məsələsidir, kimsə də ona müdaxilə edə bilməz, hansı seçim edəcəyi də yalnız Rusiya xalqına məxsusdur. Amma görünür, bəzi Rusiya siyasətçiləri seçkilər ərəfəsində  ucuz siyasi kapital toplamaq, insanları ələ almaq üçün belə populst və cəfəng iddialarla çıxış etmək həvəsinə düşüblər. Jirinovski də seçkilərdə iştirak edəcəyini bildirib, hər gün bir populist çıxışla, vədlə ortaya çıxır. Bu təklif həmin populist, cəfəng təklif və çıxışların tərkib hissəsidir. Bu adam getdikcə reallıq hissini itirir, nə danışdığını belə bilmir. Ona görə, əslində, onun sözlərinə, məlum təklifinə də ciddi yanaşmaq lazım deyil, deyib, elə orada da qalacaq, bəri başdan məhvə məhkumdur.
Azərbaycan müstəqildir və müstəqil dövlət olaraq qalacaq, zəfərdən-zəfərə doğru gedəcək. Eyni zamanda, kimlərinsə əlində Azərbaycana qarşı təzyiq vasitəsinə çevrilməyə cəhd edilən Qarabağ münaqişəsini də öz xeyrinə həll edəcək. Buna kimsənin şübhəsi olmasın. Azərbaycan dövləti, Azərbaycan xalqı, cənab İlham Əliyev başda olmaqla, Azərbaycan iqtidarı buna qadirdir”, - deyə millət vəkili sözlərinə əlavə edib.
Kamil HƏMZƏOĞLU
www.oxu.az
"
"Berdiməhəmmədov: Azərbaycan vacib tərəfdaşımızdırAzərbaycan vacib tərəfdaşımızdır.
Oxu.Az Türkmənistan KİV-ə istinadən xəbər verir ki, bu bəyanatı Türkmənistan prezidenti Qurbanqulu Berdiməhəmmədov səsləndirib.
Onun sözlərinə görə, yüksək səviyyədə əldə olunmuş ikitərəfli razılaşmaları uğurlu şəkildə həyata keçirmək üçün müvafiq strukturların əlaqələndirilmiş fəaliyyətinə ehtiyac var.
“Xəzər dənizi dostluq və beynəlxalq əməkdaşlıq dənizi olmalıdır,  onun məkanında sülh və beynəlxalq  qarşılıqlı əlaqələrə hədəflənən irimiqyaslı işlər həyata keçirilməlidir”, – deyə Türkmənistan prezidenti bildirib.
Qeyd edək ki, bundan əvvəl  Azərbaycan xarici işlər naziri Elmar Məmmədyarov Türkmənistana səfər edib. Səfər çərçivəsində bu ölkənin rəhbərliyi, o cümlədən dövlət başçısı Qurbanqulu Berdiməhəmmədovla görüşlər keçirilib.
Türkmənistan KİV-in məlumatına görə, hazırda Azərbaycan prezidenti İlham Əliyevin Türkmənistana səfərinə hazırlıqlar gedir.
www.oxu.az
"
"Sergey Lavrov Elmar Məmmədyarova zəng edibBu gün Azərbaycan və Rusiyanın xarici işlər nazirləri Elmar Məmmədyarov və Sergey Lavrov arasında telefon danışığı olub.
Oxu.Az xəbər verir ki, bu barədə Rusiyanın Xarici İşlər Nazirliyi məlumat yayıb.
“Fevralın 1-də Rusiyanın xarici işlər naziri Sergey Lavrov ilə Azərbaycanın xarici işlər naziri Elmar Məmmədyarov arasında telefon danışığı olub. Söhbət zamanı ikitərəfli münasibətlərin aktual məsələləri, beynəlxalq və regional gündəm müzakirə olunub”, - deyə məlumatda bildirilir.
A.M.
www.oxu.az
 
"
"Vətəndaşları məcburi əməyə cəlb edənlər həbs olunacaq Prezident İlham Əliyev “Məşğulluq haqqında” Azərbaycan Respublikasının Qanununda dəyişiklik edilməsi barədə qanunu təsdiqləyib.
Oxu.Az-ın məlumatına görə, dəyişikliyə əsasən “Məşğulluq haqqında” Azərbaycan Respublikasının Qanununun 29.2-ci maddəsinə “təqsirkar olan şəxslər” sözlərindən sonra “cinayət məsuliyyətinə” sözləri əlavə edilir.
Əlavə qanunvericiliklə müəyyən edilmiş xüsusi hallardan başqa (məhkəmənin qanuni qüvvəyə minmiş qərarı ilə, hərbi xidmət, hərbi və fövqəladə vəziyyət zamanı) vətəndaşların məcburi əməyə cəlb edilməsində təqsirkar olan şəxslərin cinayət məsuliyyətinə cəlb olunmasını nəzərdə tutur.
A.M.
www.оxu.az
"
"Nəqliyyat vasitələrinin evakuasiyası ilə bağlı yeni qaydalar qüvvəyə mindiSürücülük vəsiqəsi və digər müvafiq sənədlər olmadığı hallarda fiziki şəxsləri nəqliyyat vasitəsinin idarə olunmasından kənarlaşdırılacaq və həmin hallar aradan qaldırılanadək nəqliyyat vasitəsi saxlanılması üçün mütləq birbaşa müvəqqəti olaraq müvafiq icra hakimiyyəti orqanının mühafizə olunan duracağına göndəriləcək.
Oxu.Az xəbər verir ki, bu, Azərbaycan prezidenti İlham Əliyevin bu gün imzaladığı fərmanla qüvvəyə minən “Yol hərəkəti haqqında” Azərbaycan Respublikasının Qanununda dəyişikliklər edilməsi barədə” qanunda əksini tapıb.
İndiyə qədər 3 saat ərzində nəqliyyat vasitəsinin saxlanılması səbəbini yerində aradan qaldırmaq mümkün olduqda, nəqliyyat vasitəsi onu yol hərəkətində iştirakdan kənarlaşdırmış Azərbaycan Respublikasının müvafiq icra hakimiyyəti orqanı əməkdaşının yanında saxlanılıb. Belə səbəb aradan qaldırıldığı barədə lazımi sənədlər təqdim edildikdən və ya mübahisəli hallar araşdırıldıqdan və ya pozuntuya görə inzibati tənbeh verildikdən dərhal sonra saxlanılmış nəqliyyat vasitəsi sahibinə qaytarılıb. 3 saat ərzində nəqliyyat vasitəsinin saxlanılması səbəbini yerində aradan qaldırmaq mümkün olmadıqda, nəqliyyat vasitəsi Azərbaycan Respublikasının müvafiq icra hakimiyyəti orqanının mühafizə olunan duracağına gətirilib.
Artıq yalnız nəqliyyat vasitəsinin saxlanılması səbəbinin aradan qaldırıldığı barədə lazımi sənədlər təqdim edildikdən və ya inzibati xəta törətmiş şəxs barəsində inzibati xəta haqqında protokol tərtib edildikdən, nəqliyyat vasitəsinin duracağa gətirilməsi və onun orada saxlanılması üçün haqq ödənildikdən dərhal sonra, saxlanılmış nəqliyyat vasitəsi sahibinə qaytarılacaq. Belə nəqliyyat vasitələrinin duracaqdan buraxılması üçün xüsusi icazə tələb olunmur. Nəqliyyat vasitəsi qanunsuz saxlanılmışdırsa və ya lazımi qaydada saxlanılmaması nəticəsində maddi zərər vurulmuşdursa, onun sahibi qanunla müəyyən edilmiş qaydada məhkəməyə müraciət edə bilər.
Qeyd edək ki, İnzibati Xətalar Məcəlləsinə əsasən fiziki şəxslər aşağıdakı hallarda nəqliyyat vasitəsinin idarə olunmasından kənarlaşdırılır:
-  dayandırılmış nəqliyyat vasitəsini idarə edən şəxsdə və onunla birlikdə gedən sərnişinlərdən hər hansı birində sürücülük vəsiqəsi, nəqliyyat vasitəsinin qeydiyyat şəhadətnaməsi, yaxud həmin nəqliyyat vasitəsini idarə etmək hüququ verən digər əsas olmadıqda;
- nəqliyyat vasitəsinin dövlət qeydiyyat nişanları və ya onlardan biri olmadıqda, yaxud saxta və ya qeyri-standart olduqda və ya nəqliyyat vasitəsini başqa nəqliyyat vasitəsinə verilmiş dövlət qeydiyyat nişanı ilə idarə etdikdə;
- dayandırılmış nəqliyyat vasitəsinin mühərrik, ban və şassi nömrəsi nəqliyyat vasitəsinin qeydiyyat şəhadətnaməsindəki rəqəmlərə uyğun gəlmədikdə;
- dayandırılmış nəqliyyat vasitəsi alkoqoldan, narkotik vasitələrdən, psixotrop maddələrdən və ya güclü təsir göstərən digər maddələrdən istifadə edilməsi nəticəsində sərxoş vəziyyətdə olmasını güman etməyə kifayət qədər əsas olan şəxs tərəfindən idarə olunduqda və onunla birlikdə gedən sərnişinin nəqliyyat vasitəsini idarə etmək hüququ olmadıqda;
-nəqliyyat vasitəsində normativ tələblər pozulmaqla avadanlıq quraşdırıldıqda və ya dəyişdirildikdə, nəqliyyat vasitəsinin ban şüşələrinə qanunla tətbiqinə icazə verilməyən örtüklər çəkildikdə, nəqliyyat vasitəsi müvafiq icazə olmadan xüsusi səs (çoxavazlı) və ya sayrışan işıq siqnalları ilə təchiz edildikdə, bu pozuntuları yerində aradan qaldırmaq mümkün olmadıqda;
- yol hərəkəti qaydaları əleyhinə olan inzibati xətaların, yaxud bu Məcəllənin 353.2-ci maddəsində nəzərdə tutulan inzibati xətanın törədilməsinə görə inzibati cərimə növündə inzibati tənbeh tətbiq etmə haqqında qərarın qanuni qüvvəyə mindiyi gündən 2 ay müddətində icra edilməməsinə görə nəqliyyat vasitəsinin saxlanılması barədə məhkəmə və ya müvafiq icra hakimiyyəti orqanının qərarı olduqda;
- İcazə verilən qabarit, çəki və yüklə birlikdə oxa düşən kütlə parametrlərinə dair tələblər pozulmaqla yüklənən iriqabaritli və ya ağırçəkili nəqliyyat vasitələri ümumi istifadədə olan avtomobil yollarında idarə edildikdə.
A.M.
www.oxu.az
"
"“Maqsud İbrahimbəyov Yaradıcılıq Mərkəzi” təsis edilibAzərbaycan prezidenti İlham Əliyev “Maqsud İbrahimbəyov Yaradıcılıq Mərkəzi”nin təsis edilməsi ilə bağlı tədbirlər haqqında sərəncam imzalayıb.
Oxu.Az xəbər verir ki, “İçərişəhər” Dövlət Tarix-Memarlıq Qoruğu İdarəsinin strukturuna daxil olan “Maqsud İbrahimbəyov Yaradıcılıq Mərkəzi”nin təsis edilməsi və fəaliyyətinin təmin olunması üçün “İçərişəhər” Dövlət Tarix-Memarlıq Qoruğu İdarəsinə dövlət büdcəsindən əlavə 220 000 manat vəsait ayrılıb.
“İçərişəhər” Dövlət Tarix-Memarlıq Qoruğu İdarəsi “Maqsud İbrahimbəyov Yaradıcılıq Mərkəzi”nin təsis edilməsi ilə əlaqədar təşkilati məsələləri iki ay müddətində həll etməlidir. 
A.M.
www.oxu.az
"
"Qazaxıstan parlamentinin spikeri Azərbaycana gəlibQazaxıstan parlamenti Məclisinin sədri Nurlan Niqmatulinin Bakıya rəsmi səfəri başlayıb.
Oxu.Az-ın məlumatına görə, Heydər Əliyev Beynəlxalq Hava Limanında qonağı Azərbaycan Milli Məclisinin I vitse-spikeri Ziyafət Əsgərov və digər rəsmi şəxslər qarşılayıb.
Fevralın 2-dək davam edəcək səfər zamanı N. Niqmatulin Milli Məclisin spikeri Oqtay Əsədov və digər rəsmi şəxslərlə görüşəcək. Səfər çərçivəsində o, Bakıda yerləşən Türkdilli Ölkələrin Parlament Assambleyası (TürkPA) Katibliyini də ziyarət edəcək.
A.M.
www.oxu.az
"
"Aydın Mirzəzadə: Rusiya ilə ərazicə birləşmək qeyri-mümkündürSiyasi ittifaqda birləşmək olar, amma ərazicə birləşmək mümkün deyil, bu, istisnadır.
Oxu.Az xəbər verir ki, bunu YAP-dan olan millət vəkili Aydın Mirzəzadə Rusiyanın Liberal Demokratlar Partiyasının (RLDP)  lideri Vladimir Jirinovskinin “Azərbaycan Rusiyaya birləşsin, Qarabağ münaqişəsi həll olunsun” açıqlamasına münasibətini bildirərkən deyib.
Onun sözlərinə görə, Azərbaycan 27 il öncə tarixində ikinci dəfə müstəqiliyini əldə edib və müstəqil dövlətdir.
“Azərbaycan müstəqilliyini kiməsə və nəyəsə qurban vermək fikrində də deyil. Bu, qeyri-mümkündür. Eyni zamanda, Azərbaycan Rusiya ilə yaxın qonşu, dost dövlətdir, ölkələrimiz, dövlətlərimiz, xalqarımız arasında gözəl münasibətlər var. Biz bu baxımdan, Rusiyanın Qarabağ münaqişəsinin ədalətli həllinə töhfə verməsini arzulayırıq və gözləyirik”- deyə, A. Mirzəzadə sözlərinə əlavə edib.
Kamil HƏMZƏOĞLU
www.oxu.az
"
"Bakıda Qoşulmama Hərəkatının nazirlər konfransı keçiriləcəkBu il aprelin 5-6-da “Davamlı inkişaf naminə beynəlxalq sülh və təhlükəsizliyin təşviq edilməsi” mövzusunda Qoşulmama Hərəkatı çərçivəsində xarici işlər nazirlərinin aralıq nazirlər konfransı Bakıda keçiriləcək.
XİN-dən Oxu.Az-a verilən məlumata görə, nazirlər konfransına hazırlıq məqsədilə 3-4 apreldə yüksək vəzifəli məmurlar səviyyəsində iclas olacaq.
Konfransda Qoşulmama hərəkatında iştirak edən dövlətlər, həmçinin hərəkat yanında müşahidəçi statusu almış dövlət və beynəlxalq təşkilatların nümayəndələri və xüsusi qonaq qismində dəvət olunan ölkə və təşkilatlar iştirak edəcəklər.
Qoşulmama Hərəkatında 120 dövlət iştirak edir. 17 dövlət və 10 beynəlxalq təşkilat Qoşulmama hərəkatı yanında müşahidəçi statusuna malikdir.
Qoşulmama Hərəkatı beynəlxalq sülh və təhlükəsizliyin təmin olunmasında mühüm rol oynayır.
Azərbaycan Respublikası 2011-ci ildə Balidə keçirilmiş XVI Nazirlər Konfransında hərəkata qoşulub.
2019-cu ildə Azərbaycan Respublikası Qoşulmama hərəkatının XVIII Zirvə toplantısına ev sahibliyi edəcək. 2019-2022-ci illər ərzində Azərbaycan Respublikası Qoşulmama hərəkatının sədri olacaq.
Qoşulmama hərəkatının 5-6 aprel tarixlərində Bakıda keçiriləcək aralıq nazirlər toplantısı ilə əlaqədar www.nambaku.org ünvanda xüsusi internet saytı yaradılıb.
www.oxu.az
"
"ATƏT sədri: Qarabağ üzrə Minsk qrupu yeganə format deyilATƏT-in hazırkı sədri, İtaliyanın xarici işlər naziri Ancelino Alfano Minsk qrupunun Dağlıq Qarabağ münaqişəsinin həlli ilə bağlı yeganə mümkün format olmadığını bildirib.
Oxu.Az “TASS”a istinadən xəbər verir ki, bu bəyanatı A.Alfano Rusiyalı həmkarı Sergey Lavrovla aparılan danışıqlardan sonra keçirilən birgə mətbuat konfransında səsləndirib.
“ATƏT-in Minsk qrupu həmsədrlərinin apardığı işi dəstəkləyirik. Bununla belə, Minsk qrupunun yeganə mümkün format olduğunu düşünmürük, lakin hesab edirik ki, bizim mövqe əvvəlki ATƏT sədrinin (Avstriya – red.) siyasətini  davam etdirir. Bunu ədalətli hesab edirik”, – deyə ATƏT sədri bildirib.
www.oxu.az
"
"Lavrov: ATƏT-in Qarabağla bağlı təklifini qəbul etdikATƏT Dağlıq Qarabağ münaqişəsinin həlli istiqamətində birgə aktiv fəaliyyətini davam etdirəcək.
Oxu.Az xəbər verir ki, bu sözləri Rusiyanın xarici işlər naziri Sergey Lavrov ATƏT-in hazırkı sədri, italiyalı həmkarı Ancelino Alfano ilə birgə keçirdiyi mətbuat konfransında səsləndirib.
“Biz ATƏT-ə sədrlik edən italiyalının bu ilə olan planlarını maraqla qəbul etdik. Onların gələcəyə hədəflənən çox konstruktiv və pozitiv planları var”.
Lavrov qeyd edib ki, Rusiya İtaliya tərəfinin ATƏT-in Aralıq dənizi iş vektorunun gücləndirilməsi ilə bağlı təklifini, o cümlədən miqrasiya böhran fəsadlarının zəiflədilməsi üzrə tədbirləri dəstəkləyir.
www.oxu.az
"
"Vətəndaşlıq haqqında qanun dəyişdirildiParlamentin yaz sessiyasının bu gün keçirilən ilk plenar iclasında “Azərbaycan Respublikasının vətəndaşlığı haqqında” qanuna əlavə müzakirəyə çıxarılıb.
Oxu.Az-ın məlumatına görə, layihə barədə parlamentin  Hüquq siyasəti və dövlət quruculuğu komitəsinin sədri Əli Hüseynli məlumat verib.
Onun sözlərinə görə, qanunun 14-cü (Azərbaycan Respublikasının vətəndaşlığına qəbul) maddəsinə təklif olunan bənddə bildirilir ki, “2006-cı il yanvarın 1-ə qədər Azərbaycan Respublikasına gələrək burada daimi yaşayan, heç bir dövlətin vətəndaşlığına mənsub olmayan və şəxsiyyətini təsdiq edən etibarlı sənədləri olmayan şəxsin heç bir dövlətin vətəndaşlığına mənsub olmaması, habelə Azərbaycan Respublikasında daimi yaşaması faktı məhkəmə tərəfindən müəyyən edilir. Bu müddəa könüllü olaraq mənsub olduğu dövlətin vətəndaşlığından çıxmış şəxslərə şamil edilmir”.
Ümumiyyətlə, layihədə o da bildirilir ki, “Azərbaycan Respublikasının vətəndaşlığı haqqında” qanuna bu əlavənin təklif edilməsi 2006-cı il yanvarın 1-ə qədər Azərbaycan Respublikasına gələn və burada daimi yaşayan, keçmiş SSRİ pasportlarına malik olan şəxslərin Azərbaycan Respublikasının vətəndaşlığına qəbul olunması imkanı yaratmaq məqsədi daşıyır.
Layihə sonra səsə qoyularaq qəbul edilib.
Kamil HƏMZƏOĞLU
www.oxu.az
"
"Deputatlar prezidentə müraciət etdilərMilli Məclisin bu gün keçirilən iclasında deputat Siyavuş Novruzov növbəti amnistiya aktının qəbul olunmasını öz üzərinə götürməsi üçün ölkə başçısına deputatlar adından müraciət edib. 
Oxu.Az xəbər verir ki, o xatırladıb ki, bu günə qədər ölkədə 63 əfv sərəncamı və fərmanı, 11 amnistiya aktı qəbul olunub: 
“Birinci vitse-prezident Mehriban Əliyevanın təşəbbüsü ilə amnistiya aktı qəbul olundu və o, 10 mindən artıq insanı əhatə etdi. Onu da qeyd edim ki, hər bir deputat amnistiya aktının qəbul olunması ilə bağlı qanunvericilik təşəbbüsü ilə çıxış edə bilər. Ancaq bağışlamaq Allaha və ölkə başçısına aiddir. Ona görə Heydər Əliyevin anadan olmasının 95, Azərbaycan Xalq Cümhurriyyətinin 100 illiyi ilə bağlı deputatlar adından xahiş edək və ölkə başçısına müraciət edək ki, bu işi öz üzərinə götürsün. 
Bu, vətəndaşlarımızın gözlədiyi məsələdir. Bir neçə məsələdə amnistiya aktı keçmişdəkilərdən fərqli olmalıdır. Azərbaycan 27 ildir müstəqildir. Bu amnistiya dövlət müstəqilliyi və ərazi bütövlüyü uğrunda iştirak etmiş və səhvlərə yol vermiş bütün şəxslərə şamil olunmalıdır. Həmçinin yaşı 60-dan yuxarı olan bütün qadınlara, himayəsində azyaşlı uşaqlar olan qadınlara da şamil olunmalıdır. Çünki həmin qadınlar həbsxanada dünyaya övlad gətiriblər.
Yaşı 70-dən yuxarı olan bütün kişilərə, radikal dini cərəyanlara qoşulmamış bütün dini şəxslərə də tətbiq olunmalıdır. Qarşıdan seçki ili gəlir. Kimlərsə yenə bu kampaniyaya kölgə salmaq istəyir. Belə ki, hansısa adamların adından Azərbaycana qarşı radikal kampaniya aparırlar. Düşünürük ki, hansısa cinayətə yol vermiş olsa da, radikal cəbhədən olanları da amnistiyaya salmaq lazımdır”.
Kamil Həmzəoğlu
www.oxu.az
"
"Fazil Mustafa: Ermənilərə qarşı qabaqlayıcı addımlar atılmalıdırErmənilər Xocalı soyqırımına qarşı Sumqayıt hadisələrindən istifadə etmək istəyir. Bunu xüsusilə AŞPA-da çıxışı zamanı Ermənistan prezidenti Serj Sarkisyan qabardırdı. 
Oxu.Az xəbər verir ki, bunu deputat Fazil Mustafa parlamentin yaz sessiyasının ilk iclasında deyib. 
O qeyd edib ki, ermənilər artıq bu məsələni canfəşanlıqla gündəmə gətirirlər: 
“30 il öncə Sumqayıt hadisələri ermənilərin öz əli ilə, konkret olaraq Qriqoryan tərəfindən törədilib. Bu barədə istintaq materialları da var. Onları yenidən tapıb ortaya qoymalıyıq. Ermənilərə qarşı indidən qabaqlayıcı addımlar atmalıyıq. Dünyaya göstərməliyik ki, həm Xocalı, həm də Sumqayıt hadisələrini ermənilər törədib”.
Kamil Həmzəoğlu 
www.oxu.az
"
"Parlamentin yaz sessiyası başladıBu gün Milli Məclisin (MM) 2018-ci il yaz sessiyası öz işinə başlayıb.
Oxu.Az xəbər verir ki, sessiya öz işinə ənənəvi olaraq, dövlət himninin səsləndirilməsi və oxunması ilə start verib.
Sessiyanın gündəliyinə 2018-ci il qanunvericilik işləri planı və xeyli sayda qanun layihəsi daxil edilib.
Hazırda spiker Oqtay Əsədov çıxış edir.
Kamil HƏMZƏOĞLU
www.oxu.az
"
"İlham Əliyevin Türkmənistana səfəri planlaşdırılırAzərbaycan prezidenti İlham Əliyevin Türkmənistana səfəri planlaşdırılır.
Oxu.Az-ın xəbərinə görə, bu barədə Türkmənistanın Dövlət Agentliyi məlumat yayıb.
Bildirilir ki, Azərbaycan xarici işlər naziri Elmar Məmmədyarovun başçılıq etdiyi nümayəndə heyətinin Türkmənistana səfərinin məqsədi, Azərbaycan prezidenti İlham Əliyevin bu ölkəyə səfərinə hazırlıq məsələsini müzakirə etməkdir.
Qeyd olunur ki, ötən ilin avqustunda Türkmənistan prezidenti Qurbanqulu Berdimuhammedov Azərbaycana səfər edib və nümayəndə heyəti Türkmənistanda olarkən həmin səfər zamanı əldə edilmiş razılaşmaların praktik olaraq həyata keçirilməsi müzakirə olunub. 
www.oxu.az
"
"İlham Əliyev görüşlər keçirib – YENİLƏNİB + FOTOPrezident İlham Əliyev fevralın 1-də “Smart Africa” şirkətinin icraçı direktoru Hamadoun Toureni qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.

10:32
Azərbaycan Respublikasının prezidenti İlham Əliyev fevralın 1-də Türkiyə Respublikasının əmək və sosial müdafiə naziri xanım Jülide Sarıeroğlunun rəhbərlik etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.

www.oxu.az
"
"YAP prezidentliyə namizədinin adını açıqladıYeni Azərbaycan Partiyasının icra katibi, baş nazirin müavini Əli Əhmədov hakim partiyanın prezidentliyə namizədinin dövlət başçısı İlham Əliyev olduğunu açıqlayıb.
Oxu.Az-ın APA-ya istinadən məlumatına görə, Ə. Əhmədov bunu jurnalistlərə açıqlamasında bildirib.
Ə. Əhmədov Yeni Azərbaycan Partiyasının namizədi İlham Əliyevin qələbəsinə YAP gənclərinin də töhfə verəcəyinə inandığını vurğulayıb.
www.oxu.az
"
"Artur Rasi-zadə dövlət büdcəsi ilə bağlı sərəncam verdiBaş nazir Artur Rasi-zadə “Büdcə sistemi haqqında” qanunun tətbiq edilməsi barədə” prezidentin 2002-ci il 31 oktyabr tarixli fərmanının 2-ci hissəsinin beşinci abzasına əsasən, Azərbaycan Respublikasının 2019-cu il dövlət büdcəsi layihəsinin, habelə ölkənin iqtisadi və sosial inkişaf konsepsiyasının, proqnoz göstəricilərinin Azərbaycan prezidentinə vaxtında təqdim edilməsi məqsədilə sərəncam imzalayıb.
Oxu.Az xəbər verir ki, sərəncama əsasən, “Büdcə sistemi haqqında” Azərbaycan Respublikası Qanununun və Azərbaycan Respublikası Nazirlər Kabinetinin 2004-cü il 24 may tarixli, 75 nömrəli qərarı ilə təsdiq edilmiş “Dövlət büdcəsinin tərtibi və icrası Qaydaları”nın müvafiq müddəalarından irəli gələn vəzifələri yerinə yetirməklə, Azərbaycan Respublikasının Maliyyə Nazirliyi ölkənin növbəti büdcə ili üzrə dövlət büdcəsinin və icmal büdcəsinin layihəsini və sonrakı üç il üçün icmal büdcənin göstəricilərini 2018-ci il sentyabrın 15-dək, Azərbaycan Respublikasının İqtisadiyyat Nazirliyi Azərbaycan Respublikasının növbəti büdcə ili və gələn üç il üzrə iqtisadi və sosial inkişaf konsepsiyasını və proqnoz göstəricilərini, toplu maliyyə balansını 2018-ci il sentyabrın 10-dək, həmçinin həmin Qanunun 12-ci maddəsində göstərilən digər sənədləri hazırlayıb Azərbaycan prezidentinə təqdim edilməsi üçün Nazirlər Kabinetinə təqdim etməlidirlər.
Dövlət Statistika Komitəsi (DSK) cari il üçün ölkənin ortamüddətli iqtisadi və sosial inkişaf proqramını dəqiqləşdirmək məqsədilə 2017-ci ilin ilkin statistik məlumatlarını 2018-ci il fevralın 5-dək İqtisadiyyat Nazirliyinə və Maliyyə Nazirliyinə təqdim etməlidir.
DSK növbəti büdcə ili və gələn üç il üçün ölkənin iqtisadi və sosial inkişaf konsepsiyasının, dövlət büdcəsi layihəsinin, icmal büdcə göstəricilərinin və toplu maliyyə balansının hazırlanması üçün zəruri statistik məlumatların İqtisadiyyat, Maliyyə, Əmək və Əhalinin Sosial Müdafiəsi, Vergilər nazirliklərinə və digər əlaqədar təşkilatlara mütəmadi olaraq təqdim edilməsini təmin etməlidir.
Vergilər Nazirliyi və Dövlət Gömrük Komitəsi növbəti büdcə ili və sonrakı üç il üçün dövlət büdcəsi gəlirlərinin layihəsini hazırlamaq məqsədi ilə 2018-ci il mayın 1-dək Maliyyə Nazirliyinin hazırladığı təlimat məktubuna uyğun olaraq, müvafiq məlumatları 2018-ci il iyulun 1-dək Maliyyə Nazirliyinə təqdim etməlidirlər.
Maliyyə Nazirliyi 2019-cu il və sonrakı üç il üçün dövlət və icmal büdcələrinin proqnozunun (gəlir, xərc və kəsir) ilkin ortamüddətli göstəricilərini 2018-ci il aprelin 10-dək, dəqiqləşdirilmiş variantını 2018-ci il sentyabrın 5-dək, dövlət büdcəsində dövlət investisiya xərclərinin ilkin həcmini 2018-ci il martın 31-dək, dəqiqləşdirilmiş məbləğini isə 2018-ci il iyulun 20-dək İqtisadiyyat Nazirliyinə təqdim etməlidir.
İqtisadiyyat Nazirliyi 2018-ci il dəqiqləşdirilmiş, 2019-cu il və sonrakı üç il üçün ölkənin iqtisadi və sosial inkişaf konsepsiyasının və proqnoz göstəricilərinin, ümumi və əhalinin əsas sosial demoqrafik qrupları üzrə yaşayış minimumunun 2019-cu il üçün ilkin proqnozlarını 2018-ci il martın 1-dək, dəqiqləşdirilmiş variantını və növbəti il üçün dövlət büdcəsinin layihəsi ilə uyğunlaşdırmaq məqsədilə dövlət investisiya proqramının layihəsini 2018-ci il avqustun 1-dək Maliyyə Nazirliyinə təqdim etməlidir.
İqtisadiyyat Nazirliyi, eləcə də, 2019-cu il və sonrakı üç il üçün ÜDM-nin həcminin, istehlak qiymətlərinin ortaillik indeksinin, ortaaylıq əməkhaqqının, əhalinin gəlir və xərclərinin, məşğulluğunun və demoqrafik göstəricilərinin ilkin variantını 2018-ci il martın 1-dək, dəqiqləşdirilmiş variantını isə 2018-ci il avqustun 1-dək Əmək və Əhalinin Sosial Müdafiəsi Nazirliyinə təqdim etməlidir.
Nazirlik 2019-cu il və sonrakı üç il üçün ölkənin iqtisadi və sosial proqnoz göstəricilərinin koordinasiyalı şəkildə hazırlanması məqsədilə Nazirlər Kabinetinin müvafiq sərəncamı ilə yaradılacaq komissiyanın tərkibinə dair təkliflərini bir ay müddətinə Nazirlər Kabinetinə təqdim etməlidir.
Vergilər Nazirliyinin regional və yerli bölmələri Vergilər Nazirliyinin və Maliyyə Nazirliyinin razılaşdırdığı formalara və cari il mayın 1-dək Maliyyə Nazirliyinin hazırladığı təlimat məktubuna uyğun olaraq, növbəti büdcə ili və sonrakı üç il üçün dövlət büdcəsinin gəlirləri üzrə proqnoz layihələrini 2018-ci il iyunun 1-dək Maliyyə Nazirliyinin aidiyyəti yerli bölmələrinə təqdim etməlidirlər.
Naxçıvan Muxtar Respublikasının Nazirlər Kabinetinə, nazirliklərin, komitələrin, idarə və təşkilatların rəhbərlərinə, şəhər və rayon icra hakimiyyəti orqanlarına tapşırılsın və bələdiyyələrə tövsiyə edilib ki, Azərbaycan Respublikasının İqtisadiyyat Nazirliyinin təlimat məktubuna uyğun olaraq lazım olan materialları iqtisadiyyatın müvafiq sahələrinin inkişafının təhlili əsasında növbəti büdcə ili və gələn üç il üçün ölkənin iqtisadi və sosial inkişaf konsepsiyasını, proqnoz göstəricilərini və toplu maliyyə balansını hazırlamaq üçün 2018-ci il iyulun 15-dək İqtisadiyyat Nazirliyinə təqdim etməlidirlər.
NMR-in Nazirlər Kabineti, dövlət büdcəsindən müvafiq maliyyə yardımları alan idarə və təşkilatlar, həmçinin yerli icra hakimiyyətləri Azərbaycan Respublikası Maliyyə Nazirliyinin rayon (şəhər) üzrə maliyyə idarələri (şöbələri) ilə birlikdə qanunvericiliklə müdafiə olunan xərclər istisna olmaqla digər xərclər üzrə qənaət rejimi gözlənilməklə növbəti büdcə ili və sonrakı üç il üçün büdcə layihələrini hazırlayıb (hər bir Dövlət Proqramı üzrə xərclər ayrıca göstərilməklə) 2018-ci il iyulun 1-dək Maliyyə Nazirliyinə təqdim etməlidirlər.
Nazirliklər, komitələr və dövlət büdcəsindən maliyyələşən digər təşkilatlar müəyyən edilmiş iqtisadi və sosial siyasət kursunun qısa və ortamüddətli dövrdə hədəfləri, habelə investisiya layihələrinin həmin hədəflərə uyğun əsas istiqamətlərini özündə aydın şəkildə ehtiva edən dövlət maliyyə resurslarının nəticəəsaslı bölgüsünü (sektorlar arası və sektor daxilində), nəticələrə görə məsuliyyət nəzərdə tutan daha təkmil ortamüddətli xərclər çərçivəsinin və nəticəəsaslı büdcə mexanizminin formalaşdırılmasına dair təkliflərini hazılayıb 2018-ci il mart ayının 1-dək Azərbaycan Respublikasının Maliyyə Nazirliyinə təqdim etməlidirlər.
Nazirliklər, komitələr və dövlət büdcəsindən maliyyələşən digər təşkilatlar növbəti büdcə ili və sonrakı üç il üçün büdcə layihələrini (hər bir Dövlət Proqramı üzrə xərclərin və istehsalatda bədbəxt hadisələr və peşə xəstəlikləri nəticəsində peşə əmək qabiliyyətinin itirilməsi hallarından icbari sığorta ilə bağlı tələb olunan vəsaitin məbləği ayrıca göstərilməklə) və büdcə prosesinin təkmilləşdirilməsinə dair təkliflərini 2018-ci il iyulun 1-dək Azərbaycan Respublikasının Maliyyə Nazirliyinə təqdim etməlidirlər.
Onlar həmçinin dövlət büdcəsi vəsaitinin səmərəli istifadəsini təmin etmək məqsədi ilə funksional təsnifatın müvafiq bölmələri çərçivəsində inzibati təsnifata uyğun olaraq, boş (vakant) ştatlar (vakant ştatların vəzifə adı, sayı və vəzifə maaşı göstərilməklə) barədə məlumatları hər rübdən sonrakı ayın 15-dək Azərbaycan Respublikasının Maliyyə Nazirliyinə təqdim etməlidirlər.
Əmək və Əhalinin Sosial Müdafiəsi Nazirliyi və Dövlət Neft Fondu növbəti büdcə ili və gələn üç il üçün öz büdcə layihələrinin ilkin variantını 2018-ci il martın 15-dək, dəqiqləşdirilmiş variantını isə 2018-ci il iyulun 1-dək İqtisadiyyat Nazirliyinə və Azərbaycan Respublikasının Maliyyə Nazirliyinə təqdim etməlidirlər.
Avtomobil Yolları Dövlət Agentliyi Maliyyə Nazirliyi ilə razılaşdırmaqla “Avtomobil Yolları” Məqsədli Büdcə Fondu”nun, növbəti büdcə ili və gələn üç il üçün büdcə layihəsinin ilkin variantını 2018-ci il martın 15-dək, dəqiqləşdirilmiş variantını isə 2018-ci il iyulun 1-dək İqtisadiyyat Nazirliyinə təqdim etməlidirlər.
Əmlak Məsələləri Dövlət Komitəsi 2019-cu il dövlət büdcəsinin layihəsində özəlləşdirilməsi nəzərdə tutulacaq dövlət əmlakının siyahısını və ehtimal edilən daxilolmaların proqnoz göstəricilərini “Dövlət əmlakının özəlləşdirilməsi prosesinin təkmilləşdirilməsi sahəsində əlavə tədbirlər haqqında” Azərbaycan Respublikası Prezidentinin 2016-cı il 19 may tarixli 894 nömrəli Fərmanına müvafiq olaraq 2018-ci il iyulun 1-dək Azərbaycan Respublikasının İqtisadiyyat Nazirliyinə və Azərbaycan Respublikasının Maliyyə Nazirliyinə təqdim etməlidir.
Dövlət Neft Şirkəti, “Azərenerji” ASC, “Azərbaycan Hava Yolları” QSC, “Azərbaycan Dəmir Yolları” QSC, “Azərsu” ASC, “Azərişıq” ASC, “Azərbaycan Xəzər Dəniz Gəmiçiliyi” QSC, “Bakı Metropoliteni” QSC, “Azərbaycan Meliorasiya və Su Təsərrüfatı” ASC, “Bakı Beynəlxalq Dəniz Ticarət Limanı” QSC, “Azərkosmos” ASC, Azərbaycan Respublikası Nəqliyyat, Rabitə və Yüksək Texnologiyalar Nazirliyinin tabeliyində olan qurumlar (“Aztelekom” MMC, “Azərpoçt” MMC və “Bakı Telefon Rabitəsi” MMC) növbəti ilin gəlirlər və xərclər smetalarının ilkin layihələrini 2018-ci il avqustun 1-dək Azərbaycan Respublikası Nazirlər Kabinetinin 30 dekabr 2016-cı il tarixli 534 nömrəli qərarı ilə yaradılmış Komissiyanın Katibliyinə, 2018-ci il 01 iyul tarixinə mövcud daxili və xarici borcları, habelə 2019-cu ildə nəzərdə tutulan borcalmanın ümumi məbləğləri (aparılacaq borcalmanın valyuta və layihələr üzrə bölgüsü göstərilməklə) barədə məlumatları cari ilin iyulun 15-dək Azərbaycan Respublikasının Maliyyə Nazirliyinə və Azərbaycan Respublikasının İqtisadiyyat Nazirliyinə təqdim etməlidirlər.
Sərəncama əsasən, bələdiyyələrə tövsiyə edilib ki, dövlət büdcəsindən yerli büdcələrə maliyyə yardımı (dotasiya) və subvensiya ayrılması ilə bağlı təkliflərini martın 15-dək və “Büdcə sistemi haqqında” Azərbaycan Respublikası Qanununun 11.14-cü maddəsində göstərilən sənədləri və məlumatları 2018-ci il mayın 1-dək Maliyyə Nazirliyinə təqdim etsinlər.
NMR-in Nazirlər Kabinetinə, nazirliklərin, komitələrin, dövlət idarə və təşkilatların, səhmlərinin nəzarət zərfi dövlətə məxsus olan səhmdar cəmiyyətlərinin rəhbərlərinə, yerli icra hakimiyyəti orqanlarına tapşırılsın və bələdiyyələrə tövsiyə edilib ki, Azərbaycan Respublikasının İqtisadiyyat Nazirliyinin və Maliyyə Nazirliyinin təlimat məktublarına uyğun olaraq, 2019-cu il və sonrakı üç il üzrə dövlət investisiya proqramının layihəsini hazırlamaq üçün müvafiq məlumatları və sənədləri 2018-ci il martın 1-dək İqtisadiyyat Nazirliyinə və Maliyyə Nazirliyinə təqdim etsinlər.
Nazirliklər, komitələr və dövlət büdcəsindən maliyyələşən digər təşkilatlar, dövlət büdcəsindən müvafiq maliyyə yardımı (dotasiya, subvensiya və subsidiya) alan idarə və təşkilatlar 2018-ci il iyulun 1-dək aidiyyəti dövlət proqramlarının, tədbirlər planlarının icra vəziyyəti və əldə olunmuş nəticələr barədə məlumatları hazırlayıb Azərbaycan Respublikası- nın Maliyyə Nazirliyinə və Azərbaycan Respublikasının İqtisadiyyat Nazirliyinə təqdim etsinlər.
Qeyd olunur ki, onlar dövlət büdcəsinin vəsaiti hesabına maliyyələşdirilən tədbirlərin dövlət sifarişinə aid olanları, həmçinin beynəlxalq və ölkə səviyyəli tədbirlərin keçirilməsi, habelə xarici ölkələrin nümayəndə heyətlərinin və rəsmi şəxslərinin qəbulu, onlara xidmət göstərilməsi üçün dövlət büdcəsində vəsaitin nəzərdə tutulması ilə bağlı təkliflərini hazırlayıb Azərbaycan Respublikasının Maliyyə Nazirliyinə təqdim etsinlər.
Bildirilir ki, Maliyyə Nazirliyi və İqtisadiyyat Nazirliyi, ölkənin növbəti büdcə ili və gələn üç il üçün dövlət büdcəsi layihəsinin, iqtisadi və sosial inkişaf konsepsiyasının və toplu maliyyə balansının tərtibi üçün əlavə əsaslandırıcı materialları və hesablamaları mərkəzi və yerli icra hakimiyyəti orqanlarından, habelə onların struktur bölmələrindən, mülkiyyət və təşkilati-hüquqi formasından asılı olmayaraq, digər hüquqi şəxslərdən, bələdiyyələrdən, büdcə və büdcədənkənar dövlət fondlarından tələb etsinlər.
Dövlət büdcəsi gəlirlərinin icrasını təmin edən orqanlar və büdcədən maliyyələşən nazirliklər, komitələr və digər təşkilatlar, müvafiq dövlət fondları, dövlət büdcəsindən müvafiq maliyyə yardımı (dotasiya, subvensiya və subsidiya) alan idarə və təşkilatlar, Naxçıvan Muxtar Respublikasının Nazirlər Kabineti, Azərbaycan Respublikası Maliyyə Nazirliyinin rayon (şəhər) üzrə maliyyə idarə və şöbələri növbəti büdcə ili və sonrakı üç il üçün büdcə layihələrini tərtib edərkən, Azərbaycan Respublikası Nazirlər Kabinetinin 2004- cü il 24 may tarixli 75 nömrəli qərarı ilə təsdiq edilmiş “Dövlət büdcəsinin tərtibi və icrası Qaydaları”ndan irəli gələn vəzifələrin yerinə yetirilməsini təmin etməlidirlər.
www.oxu.az
"
"Hərbi məhkəmələrin səlahiyyətləri artırılıbHərbi məhkəmələrin səlahiyyətləri artırılıb.
Oxu.Az-ın məlumatına görə, bu, Azərbaycan prezidenti İlham Əliyevin bu gün imzaladığı sərəncamla qüvvəyə minən “Məhkəmələr və hakimlər haqqında” Azərbaycan Respublikasının Qanununda dəyişiklik edilməsi barədə” qanunda əksini tapıb.
İndiyə qədər hərbi məhkəmə birinci instansiya məhkəməsi kimi qanunla səlahiyyətlərinə aid edilmiş cinayət işlərinə baxıb.
Dəyişikliyə əsasən, bundan sonra hərbi məhkəmələr inzibati xətalar haqqında işlərə də baxacaq.
A.M.
www.oxu.az
"
"Əcnəbilər vizaları hava limanlarında ala biləcəklərAzərbaycan Prezidenti İlham Əliyev respublikanın beynəlxalq hava limanlarında əcnəbilərə və vətəndaşlığı olmayan şəxslərə viza verilməsi prosedurunun təkmilləşdirilməsi haqqında fərman imzalayıb.
Oxu.Az-ın məlumatına görə, Azərbaycan Respublikasının qanunlarında, Azərbaycan Respublikası Prezidentinin aktlarında və Azərbaycan Respublikasının dövlətlərarası və ya hökumətlərarası müqavilələrində nəzərdə tutulmuş hallarda əcnəbilərə və vətəndaşlığı olmayan şəxslərə Azərbaycan Respublikasının beynəlxalq hava limanlarında viza verilməsi “ASAN Viza” sistemi vasitəsilə elektron qaydada həyata keçirilir.
Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyi Azərbaycan Respublikasının beynəlxalq hava limanlarında vizaların “ASAN Viza” sistemi vasitəsilə verilməsini, habelə viza ilə əlaqədar ödənişlərin “ASAN ödəniş” sistemi vasitəsilə həyata keçirilməsini təmin etməlidir.
Xarici İşlər Nazirliyi isə Azərbaycan Respublikasının beynəlxalq hava limanlarında yerləşən xidmət məntəqələrinin Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinə təhvil verilməsini mərhələli şəkildə həyata keçirməli, Azərbaycan Respublikasının dövlətlərarası və ya hökumətlərarası müqavilələrinə əsasən vətəndaşlarına Azərbaycan Respublikasının beynəlxalq hava limanlarında viza verilməsi nəzərdə tutulmuş ölkələrin siyahısını Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinə təqdim etməli, Azərbaycan Respublikasının beynəlxalq hava limanlarında viza verilməsi prosedurunda edilmiş dəyişikliklər barədə məlumatın Nazirliyin, habelə Azərbaycan Respublikasının xarici ölkələrdəki səfirliklərinin və konsulluqlarının internet informasiya ehtiyatlarında yerləşdirilməsi və müvafiq ölkələrin diplomatik nümayəndəliklərinin məlumatlandırılması üçün tədbirlər görməlidir.
Fərman 2018-ci il mayın 15-dən qüvvəyə minir.
www.oxu.az
"
"Politoloq: Sanksiyalar Moskvanın Azərbaycana silah satmasına əngəl olmayacaqABŞ Rusiyaya qarşı sanksiyaları genişləndirir və bu dəfə Vaşinqtonun sanksiyalar siyahısına azərbaycanlı olan bir sıra rəsmi şəxslər, iri sahibkarlar da düşdü. Ancaq ən vacibi odur ki, Rusiya üçün həssas olan sahə – müdafiə sahəsi də sanksiyalara düçar olub. 
Məlum olduğu kimi, Azərbaycan Rusiya silahlarının ən iri  idxalçılarından hesab olunur. Bu baxımdan, unutmaq lazım deyil ki, silahları almaqla iş bitmir, onun üçün texniki dəstək də lazım gəlir. ABŞ-ın Rusiyaya qarşı yeni sanksiyalar tətbiq etməsinin hansı nəticələrə gətirəcəyi və bunun Rusiya istehsalı olan silahların Azərbaycana idxalına təsir edib-etməyəcəyi ilə bağlı sualları Oxu.Az-a verdiyi müsahibədə Q.V.Plexanov adına Rusiya İqtisad Universitetinin politologiya və sosiologiya kafedrasının dosenti, hərbi politoloq Aleksandr Perenciyev cavablandırıb.
– ABŞ Rusiyaya qarşı yeni sanksiyalar tətbiq edib. Rusiyanın bəzi ekspertləri bu qərarı təcavüz aktı kimi qiymətləndirib. Sizcə, hadisələr hansı şəkildə inkişaf edəcək?
– ABŞ bu sanksiyaları kortəbii şəkildə qəbul etmir, əksinə, anti-Rusiya sanksiyalarının tətbiqi ilə bağlı mövcud qrafikə uyğun qəbul edir. Belə bir qrafikin  hədəfi – birinci növbədə, Amerika və Rusiya siyasi elitaları arasında əlaqələri kəsməkdir. İkincisi, Rusiyanın iqtisadi inkişaf tempini və qlobal iqtisadi aləmdə iştirakını zəiflətməkdir. Üçüncüsü, Rusiya Federasiyasının öncül Qərb texnologiyalarından yararlanma imkanlarını məhdudlaşdırmaqdır. Dördüncüsü, Rusiyanın timsalında  rəsmi Vaşinqtonun “tövsiyələrini” yerinə yetirmək istəməyən, beynəlxalq arenada böyük iradə ortaya qoymağa, daha sərbəst olmağa çalışan ölkələrə dərs vermək, ona dünya siyasi aləmində davranış qaydalarını “öyrətmək”dir.
Ancaq işdə anti-Rusiya sanksiyaları ilk növbədə müasir Rusiya siyasi elitasının labüd milliləşdirilməsi və deofşorlaşdırılmasına gətirib-çıxaracaq. İkincisi, effektivliyin artırılması məqsədilə dövlət idarəetmə sistemlərinin modernizasiyası ilə nəticələnəcək. Məsələn, artıq layihə xarakterli dövlət  idarəetmə sistemi formalaşdırılır, ölkənin idarə olunmasında, siyasi və dövlət qərarlarının hazırlanması, qəbulu və gerçəkləşdirilməsində fəal şəkildə autsorsinq və kraudsorsinq təcrübələrindən istifadə olunur. Rusiyada son zamanlar parlament və ictimai nəzarət sistemi təkmilləşdirilir.
Üçüncüsü, anti-Rusiya sanksiyaları, istər ixtiyari, istər sə qeyri-ixtiyarı olsun, RF ali hakimiyyətini dövlət və bələdiyyə qurumlarında əməkdaşlar, o cümlədən iqtisadi sferadakı menecerlər arasında peşəkarlıq səviyyəsini artırmağa vadar edir. Bu səbəbdəndir ki, yaxın günlərdə bizim ölkəmizdə  “Mən peşəkaram” tələbə konkursunun finalı keçiriləcək. Şübhəsiz ki, Rusiyanın dövlət kadr siyasəti bundan sonra da məqsədyönlü şəkildə yenilənəcək və təkmilləşdiriləcək. ABŞ-ın anti-Rusiya sanksiyaları buna az təsir etməyəcək.
Dördüncüsü, sanksiya təzyiqi altında rəsmi Moskva aktiv şəkildə “idxalın” yerli istehsalat və xidmətlərlə əvəzlənməsi siyasini yürüdür, öz daxili sənaye istehsalının stimullaşdırılmasına vasitəçilik edir, iqtisadiyyata ən müasir texnologiyaları gətirməyə çalışır, reindustrializasiya və rəqəmsal iqtisadiyyata keçidi reallaşdırır.
Beşincisi, sanksiyalar ali Rusiya hakimiyyətini elm və təhsilin inkişafına, həmçinin ekspert cəmiyyətinin inkişafına xüsusi diqqət ayırmağa vadar edib.
Əlbəttə ki, sadalanan bütün proseslər mürəkkəb şəraitdə keçir və necə ki, hakimiyyət strukturlarında, eləcə də, cəmiyyətdə müəyyən zidiyyətlərə və ixtilaflara yol açır. Lakin Rusiyanın başqa yolu yoxdur.
– ABŞ-ın sanksiya siyahısına Rusiyanın Hərbi Sənaye Kompleksi də düşüb. Bildiyiniz kimi, Azərbaycan Rusiyadan silah alır. Sizcə, bu sanksiyalar Rusiya silahlarının Azərbaycana satılmasına hər hansı problem yarada bilərmi? Ümumilikdə, belə şəraitdə müdafiə sənayesi hansı şəkildə inkişaf edəcək?
– Sanksiyalar rəsmi Moskvanın Azərbaycana silah və hərbi texnika satmasına əngəl olmur və olmayacaq da. Sualı başqa cür qoymaq lazımdır.  Onlar, görəsən, rəsmi Bakının Rusiya hərbi məhsullarını almasına mane olacaqmı? Hesab edirəm ki, potensial risklər mövcuddur, ona görə də hər şey onların nəzərə alınması, təhlil edilməsi və uğurlu şəkildə öhdəsindən gəlinməsi baxımından Azərbaycan ali rəhbərliyinin siyasi iradəsi və psixoloji hazırlıq səviyyəsindən asılı olacaq.
Rusiyanın müdafiə sənayesi bundan sonra da effektiv şəkildə inkişaf edəcək. Artıq Ukraynanın müdafiə sənayesi müəssisələrindən asılılıq tam aradan qaldırılıb. Suriyadakı hərbi əməliyyatlarda silahların və hərbi texnikanın daha da mükəmməlləşdirilməsi üçün böyük praktiki material toplamağa imkan verib. Ordunun 2027-ci ilə kimi yenidən silahlandırılması üzrə dövlət proqramı qəbul olunub.
– ABŞ-ın Rusiyanı məqsədyönlü şəkildə təcavüzə təhrik etdiyini deyə bilərikmi?
– Rusiya təcavüzü haqqında bütün bəyanatlar fitnə-fəsad salmaq məqsədi güdür. Heç şübhəsiz, Rusiya siyasi elitasının milliləşdirilməsi və deofşorlaşdırılması onun bəzi nümayəndələrində qıcıq doğurur. Ona görə də ara-sıra KİV-də əliəyri məmurların maraqlarından çıxış edən bəzi ekspertlərin Rusiya təcavüzü haqqında bəyanatlarını eşidirik. Səbəbsiz deyil ki, hal-hazırda bizim ölkədə korrupsiya və “kölgə” iqtisadiyyatına qarşı mübarizə kəskinləşib. Yeri gəlmişkən, nə qədər qəribə səslənsə də, əslində, elə Rusiya məmurları və biznesmenlərinə qarşı şəxsi sanskiyalar buna şərait yaradıb.
Ona görə də təyin olunmuş qrafiklərə uyğun olaraq anti-Rusiya sanksiyalarının bundan sonra da qəbul olunacağı, bunun dəfələrlə təkrarlanacağı gözləniləndir. Onlar bundan sonra da ölkənin ali hakimiyyətini və Rusiya ictimaiyyətini onlara qarşı effektiv şəkildə mübarizə aparmağa, daxili iqtisadiyyatı inkişaf etdirməyə, innovasiyalar tətbiq etməyə, dövlət və cəmiyyətin bütün sferalarını müasirləşdirməyə vadar edəcək. Müəyyən müddətdən sonra Rusiyaya qarşı sanksiyalar öz mahiyyətini itirəcək. Ancaq həmin vaxt artıq Rusiya özü ABŞ-a qarşı sanskiyalar qəbul edə biləcək. Ancaq “Sledstviye veli” proqramının aparıcısı Leonid Kanevski demişkən, bu, artıq başqa bir tarixdir”.
R.Q.
www.oxu.az
"
"Zaxarova Rusiyanın Qarabağla bağlı siyasətini açıqladıRusiya Dağlıq Qarabağ münaqişəsinin nizamlanması ilə bağlı digər həmsədr ölkələrlə birlikdə qoşunların təmas xəttində gərginliyin azaldılmasının tərəfdarıdır və münaqişə zonasında ATƏT müşahidəçilərinin sayının artırılması istiqamətində tədbirlər görür.
Oxu.Az APA-ya istinadən xəbər verir ki, bu barədə Rusiyanın Xarici İşlər Nazirliyinin rəsmi nümayəndəsi Mariya Zaxarova bu gün keçirdiyi brifinqdə bildirib. 
“Bu mövzu Rusiya prezidentinin Azərbaycan və Ermənistan prezidentləri ilə 2016-cı ilin iyununda Sankt-Peterburqda keçirilən görüşündə, Rusiya XİN başçısı Sergey Lavrovun ötən ilin noyabrında Bakı və Yerevana səfərləri zamanı müzakirə olunub. ATƏT çərçivəsində ATƏT müşahidəçilərinin fəaliyyətini reqlament edən sənədin bir neçə variantı hazırlanıb”, - deyə o qeyd edib.
M. Zaxarova əlavə edib ki, bu il yanvarın 18-də Polşanın Krakov şəhərində iki ölkənin xarici işlər nazirlərinin görüşündə həmsədr ölkələr tərəfindən yenilənmiş təkliflər verilib: 
“Nazirlər vasitəçilər tərəfindən hazırlanan sənədə prinsipal razılıq veriblər. Bir neçə texniki detal qalıb. ATƏT müşahidəçilərinin sayının artırılması mexanizmi işə düşməzdən əvvəl tərəflər bunu razılaşdırmalıdır.
O ki qaldı Dağlıq Qarabağ münaqişəsinin sülh yolu ilə nizamlanmasının perspektivlərinə, bir daha qeyd etmək istəyirəm ki, yalnız tərəflər özləri siyasi iradə ortaya qoyaraq bu həlli uzanan münaqişəyə son qoyan güzəştli həll yoluna gələ bilərlər. Ötən ilin oktyabrında Cenevrədə Azərbaycan və Ermənistan prezidentləri danışıqlar prosesinin aktivləşdirilməsi barədə razılaşdılar. Bundan sonra iki dəfə nazirlər görüşüb, bəyanat veriblər. Fevralın birinci ongünlüyündə münaqişə tərəflərinin problemli məsələlərlə bağlı mövqeyini dəqiqləşdirmək üçün həmsədrlər regiona səfər etməyi planlaşdırırlar”.
E.Ə.
www.oxu.az
"
"Politoloq: Makron erməni lobbisinin tələsinə düşmədiErməni lobbisinin iştahası artıb: Fransadakı erməni lobbisinin nümayəndələri bu ölkənin prezidenti Emmanuel Makronla görüşdə ona təklif ediblər ki, Dağlıq Qarabağa səfər etsin. 
Oxu.Az-ın xəbərinə görə, bunu politoloq Elxan Şahinoğlu deyib.
Politoloqun dediyinə görə, Makron erməni lobbisinə xeyli vəd versə də, bu təklifi geri çevirib:
“O deyib ki, bölgəyə münaqişə həll olunandan sonra səfər edə bilər. Makron bu təklifə müsbət cavab versəydi və bunun ardınca İrəvan üzərindən Xankəndiyə gəlsəydi, bu, Azərbaycan-Fransa münasibətlərinin dondurulması demək olacaqdı. Fransa Azərbaycanla münasibətlərinin üstündən xətt çəkmiş olardı. Ona görə də o, erməni lobbisinin tələsinə düşmədi. Sadəcə, sual olunur: Nədən erməni lobbisi bu təkliflə çıxış edib? Erməni lobbisi Ermənistan hakimiyyəti ilə əlbir olaraq Azərbaycana qarşı çox təxribat həyata keçiriblər, ancaq indiyə qədər heç bir dövlət başçısına Dağlıq Qarabağa səfər etməyi təklif etməmişdilər. Demək, nəsə yeni planları var”.
E. Şahinoğlu qeyd edib ki, erməni lobbisi Rusiyanın siyasətindən yararlanır:
“Rusiya da Krımı işğal etdikdən sonra bir çox dövlət başçısını yarımadaya gəlməyə təhrik etdi və edir. Rusiyanın bu istiqamətdə müəyyən naliyyətləri var, elə Fransanın keçmiş prezidenti Nikola Sarkozi Krımı ziyarət etmişdi. Bunu görən Ermənistan hakimiyyəti ilə erməni lobbisi hərəkətə keçib.
Fikrimcə, Azərbaycan XİN erməni lobbisinin Fransa prezidentinə etdiyi təxribatçı təkliflə bağlı bəyanat yaymalı və hamıya xatırlatmalıdır ki, Azərbaycanın icazəsi olmadan Dağlıq Qarabağa səfərin hansı ağır nəticələri olacaq. Bunu hər dəfə təkrarlamaq məcburiyyətindəyik ki, erməni lobbisindən bir addım öndə olmağa çalışaq”.
Kamil HƏMZƏOĞLU
www.oxu.az
"
"Fransa prezidenti Qarabağa səfər etməkdən imtina etdiFransa ATƏT Minsk qrupunun həmsədr ölkəsi olaraq, bütün münaqişə tərəflərini dinləmək yolunu davam etdirəcək.
Oxu.Az xəbər verir ki, bu sözləri Fransa prezidenti Emanuel Makron Fransadakı erməni təşkilatlarının Koordinasiya Şurasında hər il keçirilən ziyafətdə deyib.
Fransadakı erməni təşkilatlarının Koordinasiya Şurasının həmsədrləri Fransa liderini işğal altında olan Dağlıq Qarabağa səfər etməyə dəvət edib. Makron isə bu təklifi belə cavablandırıb:
“Qarabağ məsələsinə gəlincə, Fransa kompromis tərəfdarıdır, çünki status-kvo problemin həlli yolu deyil. Ümid edirəm ki, nə vaxtsa bura qayıdıb, Qarabağ münaqişəsinin həll olunduğunu sizə bildirəcəm”, - deyə Makron bildirib.
www.oxu.az
"
"Məmmədyarov Türkmənistanda danışıqlarda – YENİLƏNİBAzərbaycanın xarici işlər naziri Elmar Məmmədyarov Türkmənistan Respublikasına rəsmi səfəri çərçivəsində prezident Qurbanqulu Berdiməhəmmədovla görüşüb.
XİN-nin mətbuat xidmətindən Oxu.Az-a verilən məlumata görə, görüşdə Türkmənistan prezidentinin 2017-ci ildə Azərbaycana rəsmi səfəri və iki ölkənin dövlət başçıları səviyyəsində yüksək siyasi dialoqun ölkələr arasında ənənəvi dostluq əlaqələrinin inkişafına xüsusi təkan verdiyi qeyd olunub.
Hər iki ölkənin xalqlar arasında tarixən mövcud olan ənənəvi dostluq və qardaşlıq əlaqələrinin bundan sonra daha da inkişaf etdirilməsində əzmli olduğu vurğulanıb.
Nümayəndə heyətinin tərkibinə Azərbaycan Respublikası Dövlət Neft Şirkəti (SOCAR), “Azərbaycan Dəmir Yolları” QSC, “Azərbaycan Xəzər Dəniz Gəmiçiliyi” QSC və “Bakı Beynəlxalq Dəniz Ticarət Limanı” QSC-nin nümayəndələrinin də daxil olmasının və aidiyyəti qurumlarla işgüzar görüşlərin keçirilməsinin enerji və nəqliyyat sahəsində əməkdaşlığın inkişafı üçün əlverişli imkanlar yaratdığı bildirilib.
E. Məmmədyarov artıq fəaliyyətə başlayan Bakı-Tbilisi-Qars dəmir yolu xəttinin işə düşməsinin region ölkələri arasında nəqliyyat imkanlarını əsaslı dərəcədə artırdığını diqqətə çatdırıb. Ölkələr arasında mövcud olan ikitərəfli əlaqələrin Azərbaycan, Türkiyə və Türkmənistanın iştirakı ilə üçtərəfli formatda inkişaf etdirilməsinin regional əməkdaşlıq və çiçəklənməyə xidmət etdiyi vurğulanıb. Görüş zamanı qarşılıqlı maraq doğuran məsələlər ətrafında fikir mübadiləsi aparılıb.
10:04
Azərbaycan xarici işlər naziri Elmar Məmmədyarov rəhbərlik etdiyi nümayəndə heyətinin müşayiəti ilə Türkmənistana rəsmi səfərə yola düşüb.
Xarici İşlər Nazirliyinin (XİN) mətbuat xidmətindən Oxu.Az-a verilən məlumata görə, səfər çərçivəsində nazir E.Məmmədyarovun Türkmənistan Nazirlər Kabinetinin sədr müavini, xarici işlər naziri Rəşid Meredov və digər yüksək rəsmi şəxslərlə görüşləri nəzərdə tutulub.
Nümayəndə heyətinin təkibinə Azərbaycan Respublikası Dövlət Neft Şirkəti (SOCAR), “Azərbaycan Dəmir Yolları” QSC, “Azərbaycan Xəzər Dəniz Gəmiçiliyi” QSC və “Bakı Beynəlxalq Dəniz Ticarət Limanı” QSC-nin yüksək səviyyəli təmsilçiləri daxildir.
Qeyd edək ki, Türkmənistan Nazirlər Kabinetinin sədr müavini, xarici işlər naziri R.Meredov 2-3 aprel 2014-cü ildə Azərbaycanda rəsmi səfərdə olub. 18-19 iyul 2017-ci il tarixində isə R.Meredov Bakı şəhərində keçirilmiş Azərbaycan-Türkmənistan-Türkiyə xarici işlər nazirlərinin dördüncü üçtərəfli görüşü çərçivəsində Azərbaycana səfər edib.
www.oxu.az
"
"Azərbaycanda əfvlə bağlı müzakirələrə başlandıBu gün Azərbaycan Respublikasının Prezidenti yanında Əfv Məsələləri Komissiyasının növbəti iclası keçirilib.
Bu barədə Oxu.Az-a komissiyanın üzvü Rəşad Məcid məlumat verib.
Onun sözlərinə görə, komissiyaya əfvlə bağlı 1000-dək müraciət daxil olub:
“Hələlik ilkin müzakirələr aparılır. Bundan sonra komissiya hər həftə yığışacaq. Komissiyaya daxil olan müraciətlərə baxılacaq”.
Kamil Həmzəoğlu
www.oxu.az
"
"İlham Əliyev “Şahdağ”da xizək sürüb – FOTOAzərbaycan Respublikasının Prezidenti İlham Əliyev yanvarın 30-da Qusarda “Şahdağ” qış-yay turizm kompleksinin növbəti inkişaf planları ilə tanış olub.
Oxu.Az xəbər verir ki, Azərbaycan Respublikası Baş nazirinin birinci müavini Yaqub Eyyubov Prezident İlham Əliyevə “Şahdağ” qış-yay turizm kompleksinin hazırkı vəziyyəti və burada bu il ikinci mərhələdə görüləcək işlər barədə məlumat verdi. Qeyd edildi ki, burada dəniz səviyyəsindən 2350 metr yüksəklikdə 5 nömrəli lift meydançası inşa ediləcək və 4,2 kilometr uzunluğunda yeni eniş zolağı tikiləcək. Bu, ən uzun zolaq olmaqla yanaşı, mürəkkəbliyinə görə də qırmızı dərəcəli zolaq olacaq.
Həmçinin dövlətimizin başçısına məlumat verildi ki, bu il kompleksin əsas meydanında əyləncə infrastrukturunun qurulması da planlaşdırılır. Burada “Boulinq”, tennis və digər stolüstü oyunlar zalı, kinoteatr, musiqi mərkəzi, həmçinin suvenir mağazaları, iaşə və xidmət obyektləri inşa ediləcək.
Kompleksin yay mövsümündə də xidmət göstərməsi üçün burada göl yaradılacaq. Yay mövsümündə turistlər bu göldə həm üzəcək, həm də qayıqlarla səyahət edəcəklər. Qış mövsümündə isə bu göldən qaryaratma üçün ehtiyat mənbəyi kimi istifadə olunacaq.
İkinci mərhələdə görülməsi planlaşdırılan işlərə bu ilin yaz aylarından başlanılacaq. Bunun üçün indidən hazırlıq işləri görülür.
Dövlətimizin başçısına kompleksin yol infrastrukturu barədə də ətraflı məlumat verildi. Bildirildi ki, kompleksin ərazisindən keçən Qusar-Ləzə yolu onun kənarından inşa olunacaq. Bu da imkan verəcək ki, yuxarı kəndlərin sakinləri kompleksin ərazisinə daxil olmadan hərəkət etsinlər. Hazırda bu yolun yarısının torpaq yatağı hazırlanıb. Qalan işlərin ilin sonuna qədər tamamlanması nəzərdə tutulur. Bu yeni yoldan kompleks ərazisinə iki giriş nəzərdə tutulub. Kompleksin girişində böyük avtomobil dayanacağının da istifadəyə verilməsi planlaşdırılır.
Məlumat verildi ki, kompleksin üçüncü mərhələsi ilə bağlı layihələndirmə işləri aparılır.
Kompleksin əsas meydanının ərazisi ilə tanış olan dövlətimizin başçısı tapşırıq və tövsiyələrini verdi.
Sonra Prezident İlham Əliyev “Şahdağ” qış-yay turizm kompleksində xizək sürdü.
























































www.oxu.az
"
"Əli Həsənov: Media siyasətinin iflasa uğraması haqqında fikirlər əsassızdırÖlkədə media siyasətinin iflasa uğraması haqqında fikirlər illərdir milyonlarla pul xərcləyib Azərbaycan mediasını öz təsiri altına salmaq istəyən dairələrin iddialarına əsaslanır.
Oxu.Az-ın məlumatına görə, bu sözləri jurnalistlər üçün inşa olunmuş ikinci binada mənzillərin açarlarının jurnalistlərə təqdim olunması mərasimində Azərbaycan prezidentinin ictimai-siyasi məsələlər üzrə köməkçisi Əli Həsənov bildirib.
“İflasa uğrayan o siyasətdir ki, illərdir, özünün vergi ödəyicilərinin pullarını qrant adı ilə başqa ölkələrin jurnalistləri, media nümayəndələrini öz təsiri altına salaraq, bunu öz dövlətinə, dövlətçiliyinə, milli maraqlarına qarşı istifadə etməyə çalışanların siyasətidir”, - deyə o bildirib. 
Ə.Həsənov qeyd edib ki, Azərbaycanın strateji marağı olan “TAP layihəsinə yox deyək” aksiyası həyata keçirmək istəyirlər: 
“Budur qrant siyasətini həyata keçirənlərin Azərbaycan jurnalistlərindən hazırladıqları vətəndaş və ya jurnalistlər. Bir ölkənin müstəqil mediasını təsir altına alaraq dövlətçiliyə qarşı istifadə etmək inkişaf göstəricisidirsə, bizə belə inkişaf lazım deyil. Azərbaycan mediasının təməli sağlam qoyulub.
Media ilk növbədə insanları informasiya ilə təmin etməli, maarifləndirməlidir, vətənpərvərlik aşılamalıdır. “Azərbaycanda media siyasəti iflasa uğrayıb” deyənlər baxsınlar ki, medianın üzərində nəzarəti həyata keçirən inzibati orqan varmı? Azərbaycanda jurnalistlərin özünütənzimləmə orqanı olan Mətbuat Şurası formalaşıb. Azərbaycan dövlətinin təklif etdiyi mənzili jurnalistlər ala da, almaya da bilər. Prezidentin media siyasətindən hansı jurnalist müstəqilliyini itirib? 
Əksinə, qrant siyasəti üzərində media formalaşdırmaq istəyənlər bunu təlqin edirlər. Biz bilirik ki, yazılı mediaya yardım göstərməsək, onlar fəaliyyətini dayandıracaq. Yazılı media ölkənin tarixi salnaməsini yaradır. Bu salnaməni hansısa internet mediasında yaratmaq mümkün deyil. Gələcək nəsillər üçün ölkənin ictimai-siyasi tarixinin yazılı salnaməsi yaradılır. Xarici agentlərin otaqlarda ayırdığı qrantlarla prezident İlham Əliyevin mediaya ayırdığı yardımların fərqi məlumdur. Qrant mediasının nümayəndələri TAP, TANAP-a qarşı çıxır, ancaq bu layihələr Azərbaycanın strateji maraqları ilə bağlıdır. O insanlar Azərbaycan cəmiyyətindən hansı təpkiləri alacaqlarını gözləri qarşısına gətirsinlər”.
Ə. Həsənov bildirib ki, milli mətbuat bu gün prezident İlham Əliyevin daxili və xarici siyasətini dəstəkləyir və Azərbaycan dövlətinin maraqlarına xidmət edir. Ə.Həsənov vurğulayıb ki, qrant mediasının xaricdə oturan və Azərbaycan dövlətinə xəyanət edən nümayəndələri isə bəzi dairələr tərəfindən idarə olunurlar, milli maraqlara qarşı fəaliyyət göstərirlər.
www.oxu.az
"
"İtaliya Qarabağı prioritet elan etdiİtaliyanın 2018-ci ildə  ATƏT-ə sədrlik edəcəyi müddətdə qarşıya qoyacağı prioritet məsələ həlli uzanan münaqişələrin, o cümlədən Dağlıq Qarabağ münaqişəsinin həllini tapmasına vasitəçilik etmək olacaq.
Oxu.Az xəbər verir ki, bu barədə İtaliyanın xarici işlər naziri, ATƏT sədri olaraq ilk rəsmi səfərini Ukrayna və Rusiyaya salmış Ancelino Alfano “RİA Novosti”yə verdiyi müsahibədə deyib.
“Təşkilata sədrlik edəcəyimiz müddətdə Ukrayna böhranı və ATƏT zonasında həlli uzanan münaqişələrə (Dağlıq Qarabağ, Dnestryanı, Gürcüstan) maksimum diqqət ayıracağıq. Prioritet məsələ Ukrayna böhranının həlli yollarının tapılmasına vasitəçilik etmək olacaq”, - deyə A. Alfano bildirib. 
www.oxu.az
"
"İlham Əliyev: Siqaret xəstəlikdir, bədbəxtlikdirSiqaret - 160 milyon dollar xaricə gedir. Həm insanlar zəhərlənir, həm də pul gedir. Ona görə bu məsələyə çox ciddi baxmaq lazımdır. 
Oxu.Az-ın məlumatına görə, bunu prezident İlham Əliyev yanvarın 29-da Heydər Əliyev Mərkəzində “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda yekun nitqində deyib.
Prezident əmin olduğunu bildirib ki, indi qəbul edilmiş qanun siqaret çəkənlər üçün yeni bir tövsiyə olacaq ki, camaat bu pis vərdişdən əl çəksin. 
“Bilirsiniz, bu, xəstəlikdir, bədbəxtlikdir, çox pis vərdişdir. Bunun insan orqanizminə heç bir xeyri yoxdur, ziyandan başqa. Xaricə 160 milyon dollar gedir. İndi biz siqaret fabriki tikirik ki, xaricdən asılılıq azalsın. Ancaq xaricdən asılılığın azalmasında ən yaxşı hal o olar ki, Azərbaycanda siqareti az çəksinlər”.
www.oxu.az
"
"Prezident: Sumqayıtdan Rusiya sərhədinə qədər yeni yol çəkiləcəkBu il 2300 kilometr avtomobil yolları - həm magistral, şəhərlərarası, eyni zamanda, kənd yolları çəkiləcək. 
Oxu.Az-ın məlumatına görə, bunu prezident İlham Əliyev yanvarın 29-da Heydər Əliyev Mərkəzində “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda yekun nitqində deyib.
Dövlət başçısı qeyd edib ki, keçən il şərti olaraq “40 yol” adlandırılan layihə çərçivəsində 500-dən çox kəndin yolu tikilib, abadlaşdırılıb. 
“Bu il isə minimum 600 kəndin yolu tikilməlidir. Bu məqsədlə kifayət qədər vəsait nəzərdə tutulub. Eyni zamanda, bu il biz yeni magistral yolun tikintisi ilə ciddi məşğul olacağıq. Sumqayıt şəhərindən Rusiya sərhədinə qədər yeni yolun çəkilişi də nəzərdə tutulub”.
www.oxu.az
"
"Prezident: Ölkə iqtisadiyyatının inkişafı ilə bağlı heç bir problem yoxdurÖlkə iqtisadiyyatının inkişafı ilə bağlı heç bir problem yoxdur. Maliyyə vəziyyətimiz çox sabitdir, müsbətdir. Beynəlxalq qurumlar Azərbaycandakı islahatları yüksək qiymətləndirirlər.
Oxu.Az xəbər verir ki, bunu prezident İlham Əliyev yanvarın 29-da “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda yekun nitqində deyib.
Dövlət başçısı qeyd edib ki,  Dünya Bankı, Avropa Yenidənqurma və İnkişaf Bankı, Asiya İnkişaf Bankı, beynəlxalq reytinq agentlikləri bizdə aparılan islahatları yüksək qiymətləndirirlər: “Davos Dünya İqtisadi Forumu rəqabətqabiliyyətliliyinə görə Azərbaycanı 35-ci yerə layiq görüb. Dünya miqyasında 35-ci yeri tutmaq, MDB məkanında isə birinci olmaq çox böyük nəticədir”.
Prezident İlham Əliyev bildirib ki,  inklüziv inkişaf indeksinə görə, Azərbaycan inkişafda olan ölkələr arasında üçüncü yerdədir:  “Bu siyahıda cəmi 80-ə yaxın ölkə var. Onu da qeyd etməliyəm ki, biz MDB məkanında bu göstəriciyə görə də birinci yerdəyik. Ermənistana gəldikdə isə o, 45-ci yerdədir və buna görə də çox sevinir, toy-bayram edir. Biz isə üçüncü yerdəyik və bizdən qabaq ancaq inkişaf etmiş ölkələrdir, onların da sayı 30-dur. İnkişaf etmiş ölkələrin reytinqinə 30 ölkə daxil edilib və 80-ə yaxın ölkə inkişafda olan ölkədir. İnkişafda olan ölkələr arasında biz üçüncü yerdəyik. Deməli, dünya miqyasında inklüziv inkişaf indeksinə görə biz 33-cü yerdəyik. Rəqabətqabiliyyətliliyə görə isə 35-ci yerdəyik.Bu rəqəmlər hər şeyi əyani şəkildə göstərir. Biz düzgün yoldayıq, düzgün siyasət aparırıq. Siyasətimiz xalqımızın maraqlarını təmin edir, dövlətimizi gücləndirir”
A.M.
www.oxu.az
 
"
"Prezident: Azərbaycan öz ərazi bütövlüyünü bərpa edəcəkMəcburi köçkünlər üçün yeni binaların, evlərin tikintisi davam etdiriləcək. Bu məsələyə çox böyük diqqət göstərilir.
Oxu.Az xəbər verir ki, bunu prezident İlham Əliyev “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda çıxışında deyib.
Dövlət başçısı qeyd edib ki, bu günə qədər 265 min köçkün yeni evlərlə, mənzillərlə təmin edilib: “Keçən il biz Cocuq Mərcanlı kəndinin bərpasını təmin etdik. Bu, tarixi hadisədir. Eyni zamanda, Şıxarx qəsəbəsində böyük şəhərcik tikilib - 1170 ailəlik, Cocuq Mərcanlıda isə 150 ailəlik. Bu layihələrin xüsusi əhəmiyyəti var. Çünki bu layihələr vaxtilə işğal edilmiş və Ordumuz tərəfindən işğaldan azad olunmuş torpaqlarda icra edilib”.
“Bu layihələrin icrası, eyni zamanda, onu göstərir ki, Azərbaycan öz ərazi bütövlüyünü bərpa edəcək və dağıdılmış bu ərazilərdə yeni şəhərlər, qəsəbələr, kəndlər, məktəblər, yaşayış binaları, bütün infrastruktur tikiləcək. Cocuq Mərcanlının və Şıxarxın timsalında biz dövlətimizin, xalqımızın iradəsini göstəririk. Bir daha göstəririk ki, Azərbaycan xalqı heç vaxt işğalla barışmayacaq və Azərbaycan köçkünləri öz doğma torpaqlarına getməyə hazırdırlar. Bu gün ölkəmizin iqtisadi və hərbi potensialı heç kəsə sirr deyil və Ermənistan-Azərbaycan, Dağlıq Qarabağ münaqişəsinin ədalətli, beynəlxalq hüququn normalarına uyğun, ölkəmizin ərazi bütövlüyü çərçivəsində həll edilməsi bizim əsas vəzifəmizdir. Bu məsələ ancaq ölkəmizin ərazi bütövlüyü çərçivəsində öz həllini tapmalıdır”, deyə prezident İlham Əliyev bildirib.
Dövlət başçısı deyib ki, bu il 20 min köçkün yeni evlərlə təmin ediləcək: “Keçən il biz 12 min köçkünü yerləşdirdik. Bu il 4 min ailəyə - ən azı 20 min köçkünə yeni evlər veriləcək. Beləliklə, evlərlə, mənzillərlə, yaxşı şəraitlə təmin ediləcək köçkünlərin sayı təqribən 290 minə yaxın olacaqdır. Ancaq bu, minimum proqramdır, əgər il ərzində imkan olarsa, biz bu sayı artıracağıq”.
A.M.
www.oxu.az
"
"Hikmət Hacıyev Ermənistan xarici işlər nazirini tənqid edib Ermənistan xarici işlər nazirinin bir-birini təkrarlayan açıqlamalarına xüsusi şərh verməyə lüzum görmürük.
Oxu.Az-ın məlumatına görə, bunu Azərbaycan Xarici İşlər Nazirliyinin (XİN) Mətbuat xidmətinin rəhbəri Hikmət Hacıyev bildirib.
O qeyd edib ki, Ermənistan xarici işlər nazirinin beynəlxalq ictimaiyyəti, yoxsa erməni xalqını aldatmağa cəhd göstərdiyini başa düşmək çox çətindir. Məsələlərin dərin mahiyyətinə bələd olan şəxslər bilirlər ki, onun dedikləri reallıqdan tamamilə kənardır. Onun çıxışı riyakarlıq və saxta emosiyadan başqa bir şey deyildir.
H.Hacıyev bildirib ki,ATƏT-in fəaliyyətdə olan sədrinin şəxsi nümayəndəsinin səhra köməkçilərinin sayının artırılması məsələsi bilavasitə substantiv və məntiqi danışıqlardan asılı köməkçi vasitədir.
“Krakovda münaqişənin həlli ilə əlaqədar çox məntiqli danışıqlar aparılıb. Bu kimi çıxışları gördükdə Ermənistanın nəyə görə mövcud siyasi-iqtisadi və demoqrafik böhran şəraitində olduğunu anlamaq çox asandır. Erməni xalqı özü kimlərin ölkə rəhbərliyində olduğunu görüb nəticə çıxarmalıdır”, deyə nazirliyin sözçüsü vurğulayıb.
A.M.
www.oxu.az
"
"İlham Əliyev Dövlət Komissiyasının tərkibini dəyişib Prezident İlham Əliyev “Narkomanlığa və Narkotik Vasitələrin Qanunsuz Dövriyyəsinə Qarşı Mübarizə üzrə Dövlət Komissiyasının yeni tərkibinin təsdiq edilməsi haqqında” Azərbaycan Respublikası Prezidentinin 2009-cu il 6 avqust tarixli 429 nömrəli Sərəncamında dəyişikliklər edilməsi barədə sərəncam imzalayıb.
Oxu.Az-ın məlumatına görə, Sərəncamda qeyd edilir ki, “Narkomanlığa və Narkotik Vasitələrin Qanunsuz Dövriyyəsinə Qarşı Mübarizə üzrə Dövlət Komissiyasının yeni tərkibinin təsdiq edilməsi haqqında” Azərbaycan Respublikası Prezidentinin 2009-cu il 6 avqust tarixli 429 nömrəli Sərəncamının (Azərbaycan Respublikasının Qanunvericilik Toplusu, 2009, № 8, maddə 637; 2011, № 12, maddə 1161; 2013, № 6, maddə 703, № 9, maddə 1088; 2014, № 4, maddə 404, № 7, maddə 864; 2016, № 4, maddələr 738, 750) 1-ci hissəsində “Azərbaycan Respublikası Prezidentinin Administrasiyasının Hüquq mühafizə orqanları ilə iş şöbəsinin müdiri” sözləri “Azərbaycan Respublikası Prezidentinin Hüquq mühafizə orqanları ilə iş və hərbi məsələlər üzrə köməkçisi - şöbə müdiri” sözləri ilə, “Elman Gərayzadə - Azərbaycan Respublikası Nazirlər Kabineti Aparatının Hərbi və inzibati orqanlar şöbəsinin müdiri” sözləri “Qulu İmanquliyev - Azərbaycan Respublikası Nazirlər Kabineti Aparatının Təhlükəsizlik və müdafiə məsələləri şöbəsinin müdiri” sözləri ilə, “Vaqif Eyvazov” sözləri “Cavanşir Alxasov” sözləri ilə əvəz edilsin və həmin hissəyə “Kimya Elmləri” sözlərindən əvvəl “vitse-prezidenti,” sözləri əlavə edilsin.
A.M.
www.oxu.az
"
"Prezident: Tam müstəqil siyasət aparırıqBizim böyük valyuta ehtiyatlarımız həm böyük sərvətimizdir, eyni zamanda, bu, bizə iqtisadi müstəqillik verir. İqtisadi müstəqillik isə siyasi müstəqilliyi şərtləndirir.
Oxu.Az xəbər verir ki, bunu prezident İlham Əliyev “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda çıxışında deyib.
“İqtisadi cəhətdən asılı vəziyyətdə olan ölkələr müstəqil siyasət apara bilmirlər, yaxud da ki, aparmaqda çətinlik çəkirlər. Biz isə tam müstəqil siyasət aparırıq, bütün məsələlərlə bağlı bizim öz mövqeyimiz var və bu mövqeyi çəkinmədən ifadə edirik. Biz bütün prinsipial məsələlərlə bağlı beynəlxalq kürsülərdən səsimizi ucaldırıq, ədaləti və qanunun aliliyini təbliğ edirik və müdafiə edirik”, - deyə o vurğulayıb.
Prezident qeyd edib ki, keçən il valyuta ehtiyatlarımızın artırılması istiqamətində çox ciddi addımlar atılıb: “Baxmayaraq ki, keçən il büdcəmiz də builki kimi deyildi, bundan az idi, eyni zamanda, neftin qiyməti də hələ aşağı səviyyədə idi, biz düzgün siyasət, maliyyə sahəsində nizam-intizamı gücləndirmək nəticəsində valyuta ehtiyatlarımızı 4,5 milyard dollar artırmışıq. Əminəm ki, bu il valyuta ehtiyatlarımız əhəmiyyətli dərəcədə artacaq”.
A.M.
www.oxu.az
"
"İlham Əliyev: Maaşlar 14 il ərzində beş, pensiyalar səkkiz dəfədən çox artıbMaaşlar 14 il ərzində beş dəfədən çox, pensiyalar səkkiz dəfədən çox artıb və bir çox önəmli sosial layihələr icra edilib.
Oxu.Az xəbər verir ki, bunu Prezident İlham Əliyev yanvarın 29-da Heydər Əliyev Mərkəzində keçirilən “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda giriş nitqində deyib.
“Biz sosial infrastrukturla bağlı böyük işlər görmüşük, 3100-dən çox məktəb, 642 tibb müəssisəsi tikilmiş, yaxud təmir edilmişdir, 43 Olimpiya İdman Kompleksi inşa olunmuşdur. Bu da böyük vəsait tələb edən layihələrdir. Ancaq bu layihələr sosialyönümlü layihələrdir, ona görə investisiya proqramımızda daim bu layihələr var. Bu ilin investisiya proqramına əsasən də kifayət qədər sosial layihələr icra ediləcəkdir”, - dövlət başçısı qeyd edib.
A.M.
www.oxu.az
"
"Prezident: Rüşvətxorluğa və korrupsiyaya qarşı çox ciddi mübarizə aparılırSon illər ərzində ictimai xidmətlər sahəsində inqilabi dönüş baş verdi. “ASAN xidmət” mərkəzlərinin yaradılması bu sahədə inqilabi dönüş etdi. Son beş il ərzində bu mərkəzlərdə 20 milyona yaxın müraciət qəbul edilmişdir və “ASAN xidmət” mərkəzlərini bəyənmə əmsalı 100 faizə yaxındır. Rüşvətxorluğa, korrupsiyaya, bürokratiyaya qarşı çox ciddi mübarizə aparılır. 
Oxu.Az-ın xəbərinə görə, bunu prezident İlham Əliyev “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda çıxışında deyib. 
“Bu mübarizə, o cümlədən sistem xarakterli tədbirlər sahəsində aparılır. Deyə bilərəm ki, institusional tədbirlər ən səmərəli tədbirlərdir. Əlbəttə ki, cəza tədbirləri də tətbiq olunub, olunur, onların da əhəmiyyəti var. Ancaq institusional tədbirlər, rüşvətxorluq, korrupsiya üçün, necə deyərlər, meydançanın daralması istiqamətində atılan addımlar ən səmərəli addımlardır.
Biz bütün bu işlərlə paralel olaraq, ölkəmizi texnoloji cəhətdən inkişaf etdirmək üçün böyük addımlar atmışıq. Azərbaycan kosmik dövlətə çevrilib. Bunu hələ bir neçə il bundan əvvəl təsəvvür etmək belə çətin idi. Hazırda bizim iki peykimiz var - telekommunikasiya və əraziləri müşahidə peykləri. Üçüncü peyk bu il orbitə buraxılacaq. Azərbaycan dünyanın məhdud olan kosmik klubunun üzvüdür. Bu, texnologiyadır, təhsildir, biznesdir və inkişafdır”, - deyə dövlət başçısı bildirib.
www.oxu.az
"
"İlham Əliyev DGK əməkdaşlarını təltif etdiXidməti vəzifələrini yerinə yetirərkən fərqləndiklərinə görə Azərbaycan Respublikası Dövlət Gömrük Komitəsinin əməkdaşları təltif ediliblər
Oxu.Az xəbər verir ki, bu barədə Prezident İlham Əliyev sərəncam imzalayıb. 
Təltif olunanları təqdim edirik:
2-ci dərəcəli “Vətənə xidmətə görə” ordeni ilə
Həsənov Vəzir Həsən oğlu
Məmmədov Asəf Səttar oğlu
3-cü dərəcəli “Vətənə xidmətə görə” ordeni ilə
Əliyev Daşqın Malik oğlu
Həsənov Anar İsa oğlu
Rəsulov Məsum Eynalı oğlu
“Dövlət qulluğunda fərqlənməyə görə” medalı ilə
Əliyev Fərid Əlibaba oğlu
Əliyev Rafael Rza oğlu
Həbibbəyli Səhət İsa oğlu
Kurapova İra Anatolyevna
Quliyev Bəhruz Faiq oğlu
Mahmudov Nicat Nazim oğlu
Nəbiyeva İsmira Abbas qızı
Nəzərov Şahin Həsən oğlu
Usubov Fərid Cəbrayıl oğlu
Vəliyev Fuad Vəli oğlu
Zalov Rəşad Oruc oğlu.
Pərviz Hüseyn
www.oxu.az
"
"Prezident bir neçə ölkədəki səfir və baş konsulu geri çağırdı – SİYAHIPrezident İlham Əliyev Rəşad Fail oğlu İsmayılovun Gürcüstanın Batumi şəhərində Azərbaycan Respublikasının baş konsulu vəzifəsindən geri çağırılması haqqında sərəncam imzalayıb. 
Oxu.Az-ın məlumatına görə, dövlət başçısının digər sərəncamları ilə Pərviz Cəfər oğlu İsmayılzadə Birləşmiş Ərəb Əmirliklərinin Dubay şəhərində Azərbaycan Respublikasının baş konsulu, Sabir Məmməd oğlu Ağabəyov Azərbaycan Respublikasının İordaniya Haşimilər Krallığında fövqəladə və səlahiyyətli səfiri, Rasim Şəmsəddin oğlu Rzayev Azərbaycan Respublikasının Səudiyyə Ərəbistanı Krallığında, eyni zamanda, Oman Sultanlığında, Yəmən Respublikasında, Bəhreyn Krallığında fövqəladə və səlahiyyətli səfiri və İslam Əməkdaşlıq Təşkilatı yanında daimi nümayəndəsi, Tofiq Əlövsət oğlu Abdullayev Azərbaycan Respublikasının Qətər Dövlətində fövqəladə və səlahiyyətli səfiri vəzifəsindən geri çağrılıb. 
www.oxu.az
"
"Rusiya işğalçı Ermənistana yeni silahlar verirRusiya bizim regionda sabitliyin və təhlükəsizliyin qorunmasında böyük rol oynayır.
Oxu.Az  Ermənistan KİV-ə istinadən xəbər verir ki, bu sözləri Ermənistanın xarici işlər naziri Edvard Nalbandyan Rusiyanın Azərbaycana silah satışı məsələsini şərh edərkən deyib.  
“Biz öz yerimizdə regionda hərbi balansın qorunması üçün əlimizdən  gələni edirik, Moskvadan lüqotlu qiymətlərlə silah alırıq. Rusiya ATƏT-in Minsk qrupunun həmsədri və ən aparıcı regional oyunçu kimi regional təhlükəsizliyin təmin olunmasında böyük rol oynayır”, - deyə Nalbandyan  2017-ci ilin yekunları ilə bağlı keçirilən mətbuat konfransında bildirib.
Nalbandyan Ermənistanın Rusiya ilə tərəfdaşlıq münasibətləri çərçivəsində müdafiə qüdrətini artırmaq üçün əldə olan bütün imkanlardan istifadə edir.
“2010-cu ildə Rusiya hərbi  bazasının Ermənistanda fəaliyyəti haqqında yeni müqavilə imzalanan vaxt orada xüsusi bir müddəa var idi. Həmin müddəaya görə, Rusiya tərəfi  Ermənistanı yeni silahlarla təchiz etməli idi. Bu hal-hazırda baş verir”, - deyə Nalbandyan bildirib.
Rusiyanın Ermənistanda yerləşən 102 saylı hərbi bazası 21 avqust 1992-ci ildə imzalanmış Rusiya Federasiyası Silahlı Qüvvələrinin hüquqi statusu haqqında müqavilə  və 16 mart 1995-ci ildə Ermənistan Respublikası ərazisində Rusiya hərbi bazası haqqında müqavilə əsasında yaradılıb. Bazanın fəaliyyəti haqqında yeni müqavilə 25 il müddətinə imzalanıb və sonradan ovaxtkı Rusiya prezidenti D.Medvedevin 2010-cu ildə Ermənistana səfəri zamanı daha 49 il müddətinə (2044-cü ilə kimi) uzadılıb. 
www.oxu.az
"
"İlham Əliyev görüş keçirib – YENİLƏNİBAzərbaycan Respublikasının prezidenti İlham Əliyev yanvarın 29-da Avropa Komissiyasının nəqliyyat və mobillik üzrə baş direktoru Henrik Hololeyin başçılıq etdiyi nümayəndə heyətini qəbul edib.
Oxu.Az xəbər verir ki, Avropa Komissiyasının nəqliyyat və mobillik üzrə baş direktoru Henrik Hololey Azərbaycanda nəqliyyat infrastrukturunun yaradılması, o cümlədən yeni dəniz limanının inşası, Bakı-Tbilisi-Qars dəmir yolunun istifadəyə verilməsi, ölkədə müasir aviasiya şəbəkəsinin tam şəkildə inkişaf etdirilməsi istiqamətində əldə edilən nailiyyətlər münasibətilə prezident İlham Əliyevi təbrik edib.
Görüşdə Azərbaycanın aparıcı beynəlxalq nəqliyyat dəhlizlərindən biri kimi önəmi vurğulanıb, ölkəmizin nəqliyyat qovşağı sahəsində mühüm rolu qeyd olunub, Avropa İttifaqının bu işlərə strateji əhəmiyyət verdiyi bildirilib.
Söhbət zamanı Azərbaycan ilə Avropa İttifaqı arasında nəqliyyat sahəsində mütəmadi dialoqun yaradılmasının zəruriliyi vurğulanıb və nəqliyyat sahəsində əməkdaşlığın dərinləşdirilməsi ətrafında fikir mübadiləsi aparılıb.
15:23
Azərbaycan Respublikasının prezidenti İlham Əliyev yanvarın 29-da Avropa Komissiyasının nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
www.oxu.az
"
"Qırğızıstan prezidenti İlham Əliyevə məktub göndəribQırğızıstan prezidenti Sooronbay Jeenbekov Azərbaycan prezidenti İlham Əliyevə iki ölkə arasında  diplomatik münasibətlərin qurulmasının 25 illiyi münasibətilə məktub göndərib.
Oxu.Az-ın məlumatına görə, məktubda deyilir:
“Möhtərəm İlham Heydər oğlu. Qırğız Respublikası ilə Azərbaycan Respublikası arasında diplomatik münasibətlərin qurulmasının 25 illiyi münasibətilə ən səmimi təbriklərimi qəbul etməyinizi xahiş edirəm. Məmnunluqla qeyd edirəm ki, Qırğızıstan-Azərbaycan münasibətləri ənənəvi dostluğa, ümumi tarixə, mədəniyyətə və mənəvi dəyərlərə əsaslanır.
Ötən 25 il ərzində ölkələrimiz arasında siyasi, ticari-iqtisadi və mədəni-humanitar sahələrdə səmərəli əməkdaşlıq qurulub. Qırğızıstanla Azərbaycan regional və beynəlxalq təşkilatlar çərçivəsində uğurla əməkdaşlıq edirlər.
Qırğız Respublikası Azərbaycan Respublikası ilə xalqlarımızın rifahı naminə qarşılıqlı maraq doğuran bütün istiqamətlər üzrə əməkdaşlığın daha da inkişaf etdirilməsində maraqlıdır.
Möhtərəm İlham Heydər oğlu, fürsətdən istifadə edərək Sizə möhkəm cansağlığı, xoşbəxtlik, əmin-amanlıq və ali dövləti fəaliyyətinizdə böyük nailiyyətlər, qardaş Azərbaycan xalqına isə sülh və rifah arzulayıram”.
www.oxu.az
"
"Prezident: Ötən 14 ildə əhalimiz 1,5 milyon nəfər artıbSon 14 ildə ölkədə 30 elektrik stansiyası tikilib, Azərbaycan elektrik enerjisini ixrac edən ölkəyə çevrilib.
Ölkə üzrə qazlaşdırma 93 faizə çatıb, içməli su və kanalizasiya problemləri uğurla həll olunub, kənd təsərrüfatının inkişafı üçün meliorativ tədbirlər görülüb, dörd su anbarı tikilib, 12300 kilometr yol çəkilib və bu il bu rəqəm 15 min kilometrə çatdırılacaq. 
Oxu.Az xəbər verir ki, bunu prezident İlham Əliyev yanvarın 29-da Heydər Əliyev Mərkəzində keçirilən “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfransda çıxışı zamanı deyib.
Regionların inkişafı ilə bağlı üçüncü dövlət proqramının icrasının bu il başa çatdığını deyən prezident İham Əliyev dördüncü proqramla bağlı işlərə başlanacağını bildirib.
“Dövlət proqramlarının icrası çox uğurla gedib və qarşıda duran vəzifələr icra edilib”, - deyən dövlət başçısı bu proqramların həyata keçirilməsinin regionların inkişafında dönüş yaratdığını diqqətə çatdırıb.
2003-cü ildən Azərbaycanın böyük uğurlara imza atdığını, ölkəmizdə hərtərəfli inkişafın təmin olunduğunu vurğulayan prezident İlham Əliyev bildirib ki, ölkədə aparılan islahatlar dünya birliyi tərəfindən də yüksək qiymətləndirilib.
Azərbaycanda sabitliyin təmin edildiyini, bunun mənbəyində isə xalqın iradəsinin, xalq-iqtidar biriliyinin durduğunu deyən dövlət başçısı ölkəmizin təhlükəsizlik, əmin-amanlıq şəraitində uğurla inkişaf etdiyini, inkişaf parametrlərinə və vətəndaş həmrəyliyinə görə dünyada nümunəvi ölkələrdən olduğunu bildirib. 
Xalqın həyat səviyyəsinin yaxşılaşdırılması istiqamətində həyata keçirilən tədbirlərin əhəmiyyətindən danışan prezident İlham Əliyev əsas məqsədin dövlətin qüdrətini artımaqdan və müstəqilliyimizi möhkəmləndirməkdən ibarət olduğunu vurğulayıb.
Ölkəmizdə demoqrafik proseslərin də sürətlə getdiyini, ötən 14 ildə əhalimizin 1,5 milyon nəfər artdığını deyən prezident İlham Əliyev vurğulayıb ki, bu dövrdə maaş və pensiyalar dəfələrlə artıb, önəmli sosial layihələr icra olunub, minlərlə məktəb, yüzlərlə tibb müəssisəsi, olimpiya-idman kompleksləri inşa olunub. Sahibkarlığın inkişafı diqqət mərkəzində saxlanılıb, “ASAN xidmət” mərkəzlərinin yaradılması ictimai xidmətlər sahəsində bir inqilaba çevrilib.
Kosmik ölkəyə çevrilən Azərbaycanda icra olunan nəqliyyat və energetika layihələri ölkəmizin uzunmüddətli və uğurlu inkişafını şərtləndirib. Bakı-Tbilisi-Qars dəmir yolunun bölgədə nəqliyyat dəhlizlərinin yaradılması istiqamətində son illərdə həyata keçirilən ən önəmli layihə olduğunu deyən dövlət başçısı Bakı-Tbilisi-Ceyhan, Bakı-Tbilisi-Ərzurum neft-qaz kəmərlərinin əhəmiyyətini vurğulayıb, bütün bu layihələrin ölkəmizin uzunmüddətli inkişafına şərait yaratdığını bildirib.
E.Ə.
www.oxu.az
"
"Şeyx müsəlmanları Qarabağ məsələsində birliyə çağırdıAzərbaycan İslam dünyasının bir parçasıdır və müsəlman ölkələrində baş verən mənfi proseslər, tendensiyalar bizim üçün də narahatlıq doğuran amillərdəndir.
Oxu.Az Report-a istinadən xəbər verir ki, bunu Qafqaz Müsəlmanları İdarəsinin (QMİ) sədri, şeyxülislam Allahşükür Paşazadə İstanbulda keçirilən “Qüds: Vəhyin müqəddəsləşdirdiyi şəhər” adlı beynəlxaq konfransda bildirib. 
Onun sölərinə görə, Azərbaycan dövləti və xalqı da bu xoşagəlməz halların aradan qaldırılmasında, müsəlman ölkələrinin sülh və sabitlik şəraitində yaşamasında maraqlıdır: 
“Azərbaycan Şərqi Qüdsün Fələstinin paytaxtı olmaqla məsələnin iki dövlət arasında həllinin tərəfdarıdır. Ölkəmiz İslam həmrəyliyinə böyük töfhələr verir. Ötən ilin Azərbaycanda “İslam Həmrəyliyi İli"" elan olunması buna əyani sübutdur. Biz müsəlman coğrafiyasında sevgi və barışın tərəfdarıyıq. Ölkəmizin Fələstin Dövlətinə hümanitar yardımı və mənəvi dəstəyi bundan sonra da davam edəcək”.
A.Paşazadə həmçinin Türkiyə prezidneti Rəcəp Tayyip Ərdoğanın “Qüds bizim üçün “qırmızı xət”dir və o, hər zaman müsəlmanların olacaq” sitatını xatırladıb və qardaş ölkənin müsəlman coğrafiyasında baş verənlərə həssaslıqla yanaşmasının təqdirəlayiq olduğunu söuləyib: 
“Müsəlmanların haqlı müdafiəsinə qalxan Türkiyə hökümətinə minnətdarıq. Səmavi dinlər üçün müqəddəs sayılan və ilk qibləgah olan Qüdsün problemi hər bir müsəlmanın və bütün müsəlman coğrafiyasının problemidir. Barışın qapısı, barışın açarı Qüdsdür və bu problemi birlik, bərabərlik içində yoluna qoymalıyıq”.
O, Ermənistan-Azərbaycan Dağlıq Qarabağ münaqişəsinə də toxunub: 
“Bu problem də müsəlman coğrafiyasında hələ də həllini gözləyən böyük münaqişə ocaqlarından biridir. Biz Avropa və Qərb dövlətlərinin müsəlman ölkələrində baş verənlərə münasibətdə ikili standartlara yol verdiyini görürük. Burada hansı ədalətdən söz gedə bilər?! Azərbaycan torpaqları onun xalqına məxsusdur və Dağlıq Qarabağ probleminin həlli üçün müsəlman coğrafiyasını birliyə çağırırıq”.
www.oxu.az
"
"XİN: Avropa Parlamentinin üzvünün adı “qara siyahı”ya salınacaqHolokostun anımı ərəfəsində Avropa Parlamentinin İsveçdən olan üzvü Lars Adaktussonun Ermənistan tərəfindən bir milyondan artıq insana qarşı qanlı etnik təmizləmənin, o cümlədən insanlıq əleyhinə cinayət və soyqırım aktı olan Xocalı faciəsinin törədildiyi Azərbaycanın işğal olunmuş ərazilərinə səfər etməsi işğal, təcavüz və qanlı etnik təmizləmə əməllərinə dəstək verməsi mənası daşıyır.
Bunu Oxu.Az-ın sorğusuna cavab olaraq Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev bildirib.
H. Hacıyev bildirib ki, bu kimi qanunsuz səfər ilə Lars Adaktusson Azərbaycanın qanunlarını və beynəlxalq hüququn norma və prinsiplərini pozmaqla bərabər, münaqişənin danışıqlar yolu ilə həlli istiqamətində ATƏT-in Minsk Qrupunun həmsədrlərinin səylərinə xələl gətirir. 
“Avropa Parlamentinin üzvü Lars Adaktussonun bu səfərinin Brüsseldə fəaliyyət göstərən və çirkli brilyant ticarəti və pulların yuyulması ilə məşğul olan erməni lobbi rəhbərinin iştirakı və maliyyəsi ilə həyata keçirilməsi xüsusilə utancvericidir.
Avropa İttifaqı üzv dövlətlərinin də aqressiv separatizm meyllərindən əziyyət çəkdiyi, Avropa İttifaqı və Avropa Parlamenti tərəfindən Şərq Tərəfdaşlığı ölkələrinin ərazi bütövlüyü və suverenliyi dəstəkləndiyi halda, Lars Adaktussonun Azərbaycanın işğal olunmuş ərazilərinə qanunsuz səfəri və işğal olunmuş ərazilərdə yaradılmış kriminal rejimlə təmasa girməsi heç bir halda başa düşülən deyildir.
Aqressiv separatizmi, işğal və təcavüzün nəticələrini dəstəkləmək əvəzinə Avropa Parlamentinin üzvü kimi Lars Adaktussonun İsveç və Finlandiya arasında uğurlu muxtariyyət modeli olan Alaand adaları təcrübəsini bölüşməsi və təşviq etməsi Ermənistan-Azərbaycan münaqişəsinin həllinə və regionda davamlı sülhün təmin olunmasına töhfə verə bilərdi.
Sözügedən şəxsin adı arzuolunmaz şəxslər siyahısına daxil ediləcək”, - deyə XİN sözçüsü qeyd edib.
www.oxu.az
"
"Daha bir deputat AŞPA-da təyinat aldıMilli Məclisin (MM) Mədəniyyət komitəsinin üzvü Ülviyyə Ağayeva AŞPA-nın komitə üzvü seçilib.
Oxu.Az-ın xəbərinə görə, bu barədə adı çəkilən komitənin bazar ertəsi keçirilən iclasında bildirilib.
Qeyd edək ki, Ülviyyə Ağayeva 06 saylı Tovuz - Qazax - Ağstafa seçki dairəsindən V çağırış Milli Məclisin deputatı seçilib.
Kamil HƏMZƏOĞLU
www.oxu.az
"
"İlham Əliyev ilin yekunlarına həsr olunan konfransda iştirak edirYanvarın 29-da Heydər Əliyev Mərkəzində “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”nın icrasının dördüncü ilinin yekunlarına həsr olunan konfrans keçirilir.
Oxu.Az xəbər verir ki, Azərbaycan Respublikasının Prezidenti İlham Əliyev konfransda iştirak edir.
Dövlətimizin başçısı konfransda giriş nitqi söyləyir.
www.oxu.az
"
"İlham Əliyev əfqanıstanlı həmkarına başsağlığı verdiAzərbaycan Respublikasının prezidenti İlham Əliyev Kabil şəhərində törədilmiş güclü patlayış nəticəsində çoxsaylı insan tələfatı və yaralananların olması ilə əlaqədar Əfqanıstan İslam Respublikasının prezidenti Məhəmməd Əşrəf Qaniyə başsağlığı verib.
Oxu.Az xəbər verir ki, başsağlığında deyilir:
“Hörmətli cənab prezident, Kabil şəhərində törədilmiş güclü patlayış nəticəsində çoxsaylı insan tələfatı və yaralananlar barədə xəbərdən olduqca kədərləndim.
Bu amansız terror aktı dəhşətli bir bəlaya çevrilmiş terrorizmin bütün təzahürlərinə qarşı qətiyyətlə və ardıcıl mübarizə aparılmasının vacibliyini və zəruriliyini bir daha təsdiq edir.
Baş vermiş bu faciə ilə əlaqədar Sizə, həlak olanların ailələrinə və yaxınlarına, bütün Əfqanıstan xalqına öz adımdan və Azərbaycan xalqı adından dərin hüznlə başsağlığı verir, yaralananların və xəsarət alanların tezliklə sağalmasını arzulayıram.
Allah rəhmət eləsin!”
www.oxu.az
"
"Qənirə Paşayeva AŞPA-nın Prezident Komitəsində iştirak edibAzərbaycanın AŞPA-dakı nümayəndə heyətinin üzvü Qənirə Paşayeva Azad Demokratlar Qrupunun sədrini əvəz edərək, AŞPA-nın Prezident Komitəsində iştirak edib.
Bu haqda Oxu.Az-a millət vəkilinin özü məlumat verib.
O qeyd edib ki, AŞPA prezidenti Michele Nikolleti və AŞPA-da təmsil olan Xristian Demokratlar, Avropa Mühafizəkar, Sosialist, Avropa Liberal və Avropa Sol partiyaları sədrlərinin iştirakı ilə keçirilən müzakirələr qış sessiyasının əsas məqamlarını, eləcə də, aprel ayında keçiriləcək yaz sessiyasının gündəliyini və Avropa məkanında baş verən bir sıra önəmli məsələləri əhatə edib. Q.Paşayevanın bildirdiyinə görə, o, Azad Demokatlar Qrupu adından təkliflərlə çıxış, təşkilatın sədri, qrup rəhbərləri tərəfindən irəli sürülən bir sıra fikir və təkliflər ətrafında müzakirələrdə fəal iştirak edib.
Kamil HƏMZƏOĞLU
www.oxu.az
"
"İlham Əliyev koreyalı həmkarına başsağlığı verdiAzərbaycan Respublikasının prezidenti İlham Əliyev Koreya Respublikasının prezidenti Mun Ce-inə başsağlığı məktubu göndərib.
Oxu.Az xəbər verir ki, dövlət başçısı məktubda Miryan şəhərində xəstəxanada baş vermiş yanğın nəticəsində çoxsaylı insan tələfatı və yaralananlar barədə xəbərdən son dərəcə kədərləndiyini bildirib.
Prezident İlham Əliyev bu faciə ilə əlaqədar koreyalı həmkarına, həlak olanların ailələrinə və yaxınlarına, bütün Koreya xalqına öz adından və Azərbaycan xalqı adından dərin hüznlə başsağlığı verib, yaralananlara şəfa diləyib.
www.oxu.az
"
"Sahibə Qafarova: Məsuliyyətsiz siyasətçilərin addımları fəsadlar verirAvropada terror hadisələrinin artdığı, onlarla günahsız insanın terrorun qurbanına çevrildiyi bir vaxtda dini ayrıseçkiliyi alovlandıran, faşizmi təbliğ edən çağırışlar qətiyyətlə pislənməlidir.
Oxu.Az xəbər verir ki, bu fikirləri Azərbaycanın AŞPA-dakı nümayəndə heyətinin üzvü Sahibə Qafarova qurumun  sərbəst debatlarında çıxışı zamanı deyib.
“Hər hansı bir dinin adının terrorla birlikdə çəkilməsi, müqəddəs dinlərin terror dini kimi xarakterizə olunması yolverilməzdir. Bütün dinlər, o cümlədən İslam dini sülh və barışı tərənnüm edir, insanları sülh şəraitində birgəyaşayışa, ədalətli olmağa çağırır” - deyən millət vəkili bildirib ki, Avropa dəyərlərinin formalaşmasında müsəlmanların böyük rolu, qitənin çoxəsrlik tarixində müsəlman alim və ziyalılarının, tarixi şəxsiyyətlərinin xidmətləri hamıya məlumdur:
“Bu gün bəzi siyasətçilərin hansısa dini hədəfə alıb rasizmi, ksenofobiyanı təşviq edən fikirlər səsləndirməsi gələcəkdə təhlükəli nəticələr doğura bilər. Bizi əhatə edən coğrafiyada, o cümlədən Avropada terror hadisələrinin artdığı, onlarla günahsız insanın terrorun qurbanına çevrildiyi bir vaxtda dini ayrıseçkiliyi alovlandıran, faşizmi təbliğ edən çağırışlar qətiyyətlə pislənməlidir. İslamofobiyanı bir dinin təmsilçilərinin problemi kimi görmək kökündən qüsurlu yanaşmadır”.
Deputatın  bildirdiyinə görə, bugünkü Avropanın sabit mühiti heç də asan təmin olunmayıb:
“Bu mühit milyonlarla qurban verilərək, çox ağır məhrumiyyətlərlə əldə olunub. Bu gün isə bəzi məsuliyyətsiz siyasətçilərin səhvləri ucbatından yenidən o fəsadları yaşamağı heç kim istəmir. Ortaq evimiz olan Avropanı yenidən irqi, dini, milli ayrıseçkiliyin tüğyan etdiyi, ayrıseçkiliyin bütün cəmiyyətlərə bədbəxtlik gətirdiyi həmin illərə qaytarmaq heç kəsə fayda verməyəcək. İslamofobiyanın, diskriminasiyanın yayılmasının, onların qarşısının alınmasının əsas yolu multikulturalizm dəyərlərini, mədəniyyətlərarası dialoqu təbliğ etməkdir”.
Ölkəmizdəki multikultural və tolerantlıq mühiti haqqında məlumat verən S.Qafarova bildirib ki, Azərbaycan müsəlmanların mütləq çoxluq təşkil etdiyi dünyəvi və suveren ölkədir.
“Azərbaycan bu gün özünün multikultural dəyərləri ilə haqlı olaraq fəxr edir. Bu yanaşma bizim ənənəvi dəyərlərimizin ayrılmaz tərkib hissəsidir. Ölkəmizdə yaşayan müxtəlif dinlərin və xalqların nümayəndələrinə dövlət qayğı ilə yanaşır, onlar qanun qarşısında bərabərdir və eyni hüquqlara malikdirlər. İnsanlar heç vaxt dini və etnik mənsubiyyətinə görə pis rəftarla qarşılaşmırlar. Azərbaycanda məscid, kilsə və sinaqoqlar bərabər fəaliyyət göstərir. Əgər Azərbaycan dövləti buna nail olubsa, deməli, bunu etmək mümkündür. Fərqlilikləri qorumaq, təşviq etmək xalqları yalnız zənginləşdirə bilər”, - deyə S. Qafarova vurğulayıb.
Kamil HƏMZƏOĞLU
www.oxu.az
"
"Asim Mollazadə AŞPA-nın Monitorinq komitəsinin üzvü seçildiAvropa Şurası Parlament Assambleyasının (AŞPA) qış sessiyası çərçivəsində Monitorinq komitəsinin iclası keçirilib.
Oxu.Az xəbər verir ki, Azərbaycanın AŞPA-dakı nümayəndə heyətinin yeni üzvü Asim Mollazadə Monitorinq komitəsinin üzvü seçilib.
Kamil HƏMZƏOĞLU
www.oxu.az
"
"Rusiya XİN: Moskva ABŞ sanksiyalarına cavab verəcəkABŞ hökuməti Moskvaya qarşı sanksiyaların genişləndirilməsi, Rusiya ilə iqtisadi və digər əlaqələri qırmağı düşünürsə, bu onların haqqıdır. Rusiya tərəfi cavab vermək hüququnu özündə saxlayır.
Oxu.Az-nın məlumatına görə, bu barədə Rusiya XİN-in yaydığı bəyanatda deyilir.
“Vaşinqtonda illüziyalardan xilas ola bilmirlər ki, Rusiyanı vizaların ləğvi, ticarət qadağaları ilə qorxutmaq, beynəlxalq arenada müstəqil kurs yeritmək və özünün milli maraqlarını qorumaqdan çəkindirmək qeyr-mümkündür. Mənasız sanksiyalar kampaniyası isə yalnız ABŞ biznesi üçün maliyyə itkisinə çevriləcək”, bəyanatda vurğulanıb.
Qeyd edək ki, bu gün ABŞ Maliyyə nazirliyi Rusiyaya qarşı sanksiyaları genişləndirib. Yeni məhdudlaşdırıcı tədbirlərin Ukraynadakı vəziyyətlə əlaqədar olduğu bildirilib.
A.M.
www.oxu.az
"
"Səməd Seyidov Türkiyə prezidentinə təşəkkür edibAzərbaycanın AŞPA-dakı daimi nümayəndə heyətinin sədri Səməd Seyidov, Türkiyə prezidenti Rəcəb Tayyib Ərdoğanın ona təşəkkür etməsindən şərəf duyduğunu bildirib.
Oxu.Az xəbər verir ki, bunu Səməd Seyidov Anadolu agentliyinə müsahibəsində deyib.
Xatırladaq ki, Türkiyə lideri Afrində aparılan antiterror əməliyyatlara dəstəyini göstərdiyi üçün azərbaycanlı parlamentariyə təşəkkürünü bildirib.
“Türkiyə bizim canımız, döyünən ürəyimizdir. Azərbaycan və Türkiyə münasibətləri bu gün bütün ölkələr üçün örnəkdir. Azərbaycan Prezidenti İlham Əliyev və Türkiyə Prezidenti Rəcəb Tayyib Ərdoğan arasında mehriban qardaşlıq münasibətləri var. Türkiyənin problemi Azərbaycanın problemi, sevinci bizim sevincimiz, kədəri də bizim kədərimizdir”, - deyə S. Səmədov deyib.
Azərbaycanlı deputat qeyd edib ki, “Zeytun budağı” İŞİD və PKK terror təşkilatlarına qarşı həyata keçirilən əməliyyatdır. Bu nə işğal, nə də hücumdur. Bu, terrora qarşı aparılan və bölgənin terrorçulardan təmizlənməsinə yönəlmiş əməliyyatdır.
Prezident Ərdoğanın minnətdarlığı ilə bağlı fikrini bildirən S.Seyidov deyib: “O qiymət mənə deyil, Azərbaycan-Türkiyə münasibətlərinə verilib. Prezident İlham Əliyevin və Prezident Rəcəb Tayyib Ərdoğanın siyasəti burada da duyulmaqdadır və bundan sonra da duyulacaq. Biz də bir əsgər kimi, dövlət başçılarının tapşırıqlarını yerinə yetirmək üçün həmişə hazırıq”.
A.M.
www.oxu.az
"
"Prezident Qida Təhlükəsizliyi Agentliyi ilə bağlı fərman verdiPrezident İlham Əliyev Azərbaycan Respublikasının Qida Təhlükəsizliyi Agentliyinin fəaliyyətinin təmin edilməsi ilə bağlı əlavə tədbirlər haqqında sərəncam imzalayıb. 
Oxu.Az-ın məlumatına görə, sərəncam Azərbaycan Respublikasının Qida Təhlükəsizliyi Agentliyinin maddi-texniki bazasını gücləndirmək, qida təhlükəsizliyinin təmin edilməsi ilə bağlı həyata keçirilən işlərin səmərəliliyini daha da artırmaq və sistemliliyini təmin etmək məqsədilə imzalanıb.
1. Bu Sərəncamın 1, 2 və 3 nömrəli əlavələrində qeyd edilən laboratoriyalardan, o cümlədən onların yerləşdiyi inzibati binalardan və maddi-texniki bazalarından ibarət dövlət əmlakı, müvafiq olaraq, Azərbaycan Respublikası İqtisadiyyat Nazirliyinin, Azərbaycan Respublikası Kənd Təsərrüfatı Nazirliyinin və Azərbaycan Respublikası Səhiyyə Nazirliyinin balansından Azərbaycan Respublikası Qida Təhlükəsizliyi Agentliyinin (bundan sonra – Agentlik) balansına verilsin.
2. Azərbaycan Respublikasının Nazirlər Kabineti:
2.1. iki ay müddətində:
2.1.1. Azərbaycan Respublikasının Əmlak Məsələləri Dövlət Komitəsi ilə birlikdə bu Sərəncamın 1-ci hissəsində nəzərdə tutulan dövlət əmlakının Agentliyin balansına verilməsini təmin etsin;
2.1.2. bu Sərəncamın 2 nömrəli Əlavəsində qeyd edilən tikilməkdə olan laboratoriyalar üçün nəzərdə tutulmuş vəsaitin Agentliyə ayrılmasını təmin etsin;
2.2. Agentliklə birlikdə bu Sərəncamın 1-ci hissəsinin icrası ilə bağlı Azərbaycan Respublikasının İqtisadiyyat Nazirliyindən, Azərbaycan Respublikasının Kənd Təsərrüfatı Nazirliyindən və Azərbaycan Respublikasının Səhiyyə Nazirliyindən Agentliyə keçəcək ştat sayının və “Azərbaycan Respublikasının 2018-ci il dövlət büdcəsi haqqında” Azərbaycan Respublikasının Qanununda nəzərdə tutulmuş vəsaitin Agentliyə ötürülməsi üçün zəruri tədbirlər görsün;
2.3. Azərbaycan Respublikası Prezidentinin aktlarının bu Sərəncama uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etsin;
2.4. Azərbaycan Respublikası Nazirlər Kabinetinin normativ hüquqi aktlarının bu Sərəncama uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat versin;
2.5. mərkəzi icra hakimiyyəti orqanlarının normativ hüquqi aktlarının bu Sərəncama uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat versin;
2.6. bu Sərəncamdan irəli gələn digər məsələləri həll etsin.
3. Bu Sərəncamın 1-ci hissəsinin icrası başa çatana qədər Azərbaycan Respublikasının İqtisadiyyat Nazirliyi, Azərbaycan Respublikasının Kənd Təsərrüfatı Nazirliyi və Azərbaycan Respublikasının Səhiyyə Nazirliyi həmin laboratoriyalardan istifadə ilə bağlı qanunvericilikdə müəyyən olunmuş səlahiyyətlərinin həyata keçirilməsini davam etdirsinlər.
4. Agentlik:
4.1. bu Sərəncamın 1-ci hissəsinin icrası başa çatdıqdan sonra Azərbaycan Respublikası İqtisadiyyat Nazirliyinin, Azərbaycan Respublikası Kənd Təsərrüfatı Nazirliyinin və Azərbaycan Respublikası Səhiyyə Nazirliyinin əsasnamələri ilə müəyyən olunmuş vəzifələrinin icrası ilə bağlı həmin dövlət orqanlarının müvafiq laboratoriyalardan ödənişsiz istifadə etməsini təmin etsin;
4.2. bu Sərəncamın 2 nömrəli Əlavəsində qeyd edilən tikilməkdə olan laboratoriyaların tikintisinin başa çatdırılmasını və fəaliyyətinin təşkilini təmin etsin.
5. Azərbaycan Respublikasının Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Sərəncama uyğunlaşdırılmasını təmin edib Azərbaycan Respublikasının Nazirlər Kabinetinə məlumat versin.
www.oxu.az
"
"İlham Əliyev Hondurasın yeni prezidentini təbrik edibAzərbaycan Respublikasının prezidenti İlham Əliyev Honduras Respublikasının prezidenti Xuan Orlando Ernandes Alvaradoya təbrik məktubu ünvanlayıb. 
Oxu.Az xəbər verir ki, təbrik mətnində deyilir:
“Hörmətli cənab Prezident,
Honduras Respublikasının prezidenti vəzifəsinə yenidən seçilməyiniz münasibətilə Sizi səmimi qəlbdən təbrik edirəm.
Ümidvaram ki, Azərbaycan ilə Honduras arasında dostluq və əməkdaşlıq münasibətlərinin inkişafı yolunda birgə səylərimizi davam etdirəcəyik.
Sizə möhkəm cansağlığı, xoşbəxtlik, dost Honduras xalqının rifahı naminə fəaliyyətinizdə uğurlar diləyirəm”.
L.Ə.
www.oxu.az
"
"Qənirə Paşayeva: Cəzasızlıq faciəvi nəticələrə gətirib çıxararİşgəncələr və ölüm hökmü üçün istifadə edilən malların ticarəti qanunsuz və qəbuledilməzdir: təəssüf ki, AŞPA-nın prinsiplərinə və öhdəliklərinə zidd olaraq, Avropa Şurasının bir sıra üzv dövlətlərində bu cür mallar hələ də istehsal edilir, satışa çıxarılır.
Oxu.Az xəbər verir ki, bu fikri Azərbaycanın AŞPA-dakı nümayəndə heyətinin üzvü Vüsal Hüseynovun hazırladığı qətnamə layihəsinin müzakirəsi zamanı çıxış edən nümayəndə heyətimizin digər üzvü Qənirə Paşayeva bildirib və üzv ölkələri bu ciddi problemlə mübarizədə fəal olmağa çağırıb. 
O, işgəncə və ölüm cəzası üçün istifadə olunan malların ticarətinə qarşı beynəlxalq qaydaların gücləndirilməsinin vacibliyini qeyd edib:
“Bu cür malların ticarəti ilə bağlı qaydalar daha da sərtləşdirilməlidir. Assambleya və üzv dövlətlər öz ərazilərində işgəncələr və ölüm hökmü üçün istifadə edilən malların ticarəti ilə məşğul olan şirkətlərin fəaliyyətinə imkan verməməlidir. Bununla bağlı hər hansı cəzasızlıq bizim üçün və ümumilikdə, bəşəriyyət üçün faciəvi nəticələrə gətirib çıxara bilər”.
Millət vəkili bildirib ki, Avropa Şurası hüdudları daxilində işgəncə vermək və ölüm hökmü qadağandır. Avropa İnsan Hüquqları Konvensiyası işgəncə vermək, qeyri-insani, təhqiredici rəftar və cəzanı qadağan edir. İşgəncələrin qadağan edilməsi beynəlxalq hüququn məcburi normasıdır. 
“Avropa Şurasının, demək olar ki, bütün üzvləri tərəfindən ratifikasiya edilmiş Konvensiyanın 6 saylı Protokolu ölüm hökmünü ləğv edir. Nəticə etibarilə, Avropada insan haqlarının himayədarı olan Avropa Şurası dünyada model rolunu oynayır və bu sahədə mövqeyini daha da gücləndirməlidir”, - deyə deputat diqqətə çatdırıb.
O, belə hallarla bağlı qanunvericilik aktlarının qəbulunun önəmli olduğunu, amma kifayət etmədiyini deyib, qaydaların icra mexanizmlərinin gücləndirilməsinin vacibliyini vurğulayıb. Deputat üzv dövlətləri bu istiqamətdə daha ciddi olmağa, Assambleyanı isə təkcə tövsiyələr qəbul etməklə kifayətlənməməyə, məsuliyyət daşıdığını unutmamağa çağırıb.
Q.Paşayeva ölüm hökmü və işgəncələr üçün istifadə edilən malların ticarətinə son qoyacaq Qlobal Alyansın yaradılması təşəbbüsünü alqışlayıb. Bildirib ki, belə alyansın yaradılması qanunsuz təcrübələrin bu cür növlərinə son qoymaq üçün həlledici addımdır.
Kamil HƏMZƏOĞLU
www.oxu.az
"
"Türkiyə prezidenti Səməd Seyidova təşəkkür etdiTürkiyə prezidenti Rəcəb Tayyib Ərdoğan Avropa Şurasının Parlament Assambleyasının qış sessiyasında “Zeytun budağı” əməliyyatına dəstək olduğu üçün Azərbaycanın qurumdakı  nümayəndə heyətinə minnətdarlıq ifadə edib.
Oxu.Az bu barədə Türkiyə kütləvi informasiya vasitələrinə istinadən xəbər verir.
“Zeytun budağı” əməliyyatına dəstək olduğu üçün azərbaycanlı deputat Səməd Seyidova təşəkkür edirəm”, – deyə türkiyəli dövlət başçısı bildirib.
Türkiyə prezidenti bu əməliyyatın müstəsna olaraq terrorçuların zərərsizləşdirilməsinə yönəldiyini vurğulayıb.
www.oxu.az
"
"Sahibə Qafarova: Uşaq ölümlərinin sayı artacaqBir sıra regionlarda müharibə alovlarının şiddətləndiyi indiki məqamda uşaqların münaqişələrdən qorunması, onların yaşamaq hüquqlarının müdafiəsi olduqca vacib, hətta taleyüklü məsələyə çevrilib. Əlbəttə, uşaqların qorunması beynəlxalq humanitar hüquq və insan haqları, 1949-cu il Cenevrə konvensiyaları və ona 1 saylı Əlavə, eləcə də uşaq və insan hüquqlarının müdafiəsi və fundamental azadlıqlara dair konvensiyalarda təsbit edilib. Ancaq beynəlxalq hüquqi sənədlərdə təsbit olunmuş bu məsələlərə heç də əməl olunmadığını aydın görürük.
Oxu.Az xəbər verir ki, bu fikri “Silahlı münaqişələrdə uşaqların müdafiəsi” adlı məruzə ilə bağlı müzakirələrdə Azərbaycanın AŞPA-dakı nümayəndə heyətinin üzvü Sahibə Qafarova deyib.
O, bildirib ki, Ermənistanın Azərbaycan torpaqlarını işğal etməsi və xalqımıza qarşı həyata keçirdiyi soyqırımlarda uşaqların zorakılığa məruz qalmasının canlı şahidi olmuşuq.
Millət vəkilinin dediyinə görə, Ermənistan-Azərbaycan münaqişəsi nəticəsində 193 azərbaycanlı körpə və uşaq erməni vandalları tərəfindən qətlə yetirilib, 61 uşaq itkin düşüb, 27-si isə hələ də əsirlikdədir. 1994-cü ildə atəşkəs rejiminin elan olunmasına baxmayaraq, son dövrdə 32 uşaq erməni terrorunun qurbanı olub. Onlardan 13-ü həlak olub, 19-u isə yaralanıb. Təkcə Xocalı soyqırımı nəticəsində qətlə yetirilən 613 dinc sakin arasında 63 uşaq, 106 qadın olub, 8 ailə tamamilə məhv edilib, 25 uşaq hər iki valideynini, 130 uşaq valideynlərindən birini itirib. Xocalı hadisələri zamanı 76-sı uşaq olmaqla 487 nəfər yaralanıb.
“Nə qədər ki, Ermənistan Azərbaycan torpaqlarını işğal altında saxlayır, uşaq ölümlərinin sayı artmaqda davam edəcək. Təkcə son bir neçə ildə Fariz Bədəlov, Aygün Şahmalıyeva, Elnarə Şahmalıyeva, Elsəvər Cəfərov, Aygün Şahmalıyeva, Şahin Həsənov Ermənistan dövlətinin qeyri-insanı, bütün beynəlxalq konvensiyalara zidd davranışlarının qurbanı olub. Son olaraq ötən il 2 yaşlı Zəhra Quliyevanın ermənilər tərəfindən qətlə yetirilməsi Ermənistanın heç bir beynəlxalq hüquqi sənədlərə, eyni zamanda, ən adi humanitar təşəbbüslərə məhəl qoymadığını, ən qəddar və qeyri-insani üsullar tətbiq edərək uşaqları qətlə yetirməkdə davam etdiyini göstərir”,– deyə S. Qafarova vurğulayıb.
Kamil HƏMZƏOĞLU
www.oxu.az
"
"Deputat: Heç bir uşaq zorakılığa layiq deyilAŞPA-nın qış sessiyası çərçivəsində qurumun sosial məsələlər, sağlamlıq və davamlı inkişaf komitəsinin Avropa Sosial Xartiyası üzrə alt komitəsinin sədri Sevinc Fətəliyevanın “Silahlı münaqişələrdə uşaqların müdafiəsi” adlı məruzəsinin müzakirələri zamanı erməni deputatlar yenidən təxribat törətməyə cəhd göstəriblər.
Oxu.Az xəbər verir ki, müzakirələr zamanı isə məruzəçi S. Fətəliyeva ermənilərin təxribat cəhdlərinə qarşı etirazını bildirib, onlara  sərt cavab verib.
S. Fətəliyeva bildirib ki, müharibələr həmişə olub və onların qurbanları arasında uşaqlar da yer alıb. Onlar amansız zorakılıqla öldürülüblər. Uşaqların mənsub olduqları millət, din əsasında öldürülməsi, siyasi ambisiyaların qurbanı olmaları qəbuledilməzdir.
“Mən Azərbaycanı təmsil edirəm, azərbaycanlıyam. Təəssüf ki, Azərbaycanın uşaqların silahlı münaqişədə, müharibədə qorunması sahəsində təcrübəsi var. Məruzəni hazırlamaq çox çətin idi. Çalışdım ki, tarazlı məruzə hazırlayım, etnik mənsubiyyətindən, dinindən, coğrafiyasından asılı olmayaraq, bütün uşaqların hüquqlarının müdafiə olunmasını, onların qorunmasını təmin edək. Bu gün heç bir ölkə müharibədən sığortalanmayıb. Heç bir məsum uşaq zorakılığa layiq deyil”, - deyə S. Fətəliyeva vurğulayıb.
O, qeyd edib ki, ölkələr beynəlxalq hüquqa, onun norma və prinsiplərinə riayət etsələr, belə məruzəyə ehtiyac olmaz. Əsas problem ölkələrin beynəlxalq hüquqa riayət etməmələridir:
“Beynəlxalq hüququn tətbiq edilməməsi uşaqlara qarşı zorakılığın tam cəzasız bir mühitdə aparılmasına imkan yaradır. Bu gün uşaqların hüquqlarının pozulmasının qarşısını almaq üçün səylərimizi birləşdirməli, cəzasızlığı aradan qaldırmalıyıq. Bu məruzə digər məruzələrdən daha emosionaldır, onun siyasi əhəmiyyəti və gücü daha çoxdur. Məqsədimiz uşaqların qətlə yetirilməsinin, müharibələrin qurbanları olmasının qarşısını almaq, onların gələcəyini düşünməkdir. Uşaqlar nifrət, qorxu içində yaşamamalıdırlar. Onların gələcəyini biz düşünməliyik. Ümid edirəm ki, bu məruzə, sadəcə, AŞPA-nın müzakirə meydançası olmayacaq”.
Millət vəkili bildirib ki, AŞPA-nın nüfuzu zəifdir, çünki burada qəbul olunan qətnamələr, qərarlar burada da unudulur, həyata keçirilmir.
“Bu da onun nüfuzunun azalmasına aparır. Bu məruzə ilə AŞPA-nın güclü təşkilat olduğunu göstərək. Uşaqlar üçün ədaləti bərpa edək. Uşaqlar sağlam mühitdə böyüməlidirlər. Onlar güllə səsi yox, layla eşitməlidirlər. Onlar müharibə yox, mavi səma şəkli çəkməlidirlər. Ədalətdən danışırıqsa, kimin haqlı, kimin günahkar, kimin təcavüzkar, kimin qurban, kimin işğalçı, kimin işğal olunan olduğunu açıq deməliyik”, - deyən S. Fətəliyeva parlamentariləri ədalətli olmağa səsləyib.
Sonda S. Fətəliyevanın hazırladığı “Silahlı münaqişələrdə uşaqların müdafiəsi” adlı məruzə yekdilliklə qəbul olunub.
Kamil HƏMZƏOĞLU
www.oxu.az
"
"Həmməruzəçilərin Azərbaycana gəlməyə pulları yoxdurAvropa Şurası Parlament Assambleyası (AŞPA) Monitorinq Komitəsinin həmməruzəçilərinin bu ilin fevral ayında Azərbaycana nəzərdə tutulan səfəri baş tutmaya bilər.
Oxu.Az-ın xəbərinə görə, bunu “Report”un Qərbi Avropa bürosuna açıqlamasında AŞPA-nın Monitorinq Komitəsinin Azərbaycan üzrə həmməruzəçisi Sezar Florin Preda bildirib.
Onun sözlərinə görə, Bakıya planlaşdırdıqları səfərin təxirə salınması ehtimalı böyükdür. Həmmərizəçi deyib ki, bu, hazırda Avropa Şurasının üzləşdiyi maliyyə böhranı ilə bağlıdır. 
Həmməruzəçi qeyd edib ki, maliyyə böhranının səbəbi təkcə Rusiyanın üzvlük haqqını ödəməkdən imtina etməsi və Türkiyənin Avropa Şurasına ödədiyi maliyyə vəsaitinin miqdarını azaltması deyil. Onun sözlərinə görə, artıq bir neçə ildir Avropa Şurası özünün maliyyə məsələlərini səmərəli formada qura bilmir: 
“Bu səbəbdən də Monitorinq Komitəsinin üzvlərinin monitorinq məqsədilə həyata keçirdikləri səfərlərinin sayının azaldılmasını nəzərdən tutan yeni qaydalar tətbiq ediləcək”.
S.F.Preda bildirib ki, yaranmış maliyyə çətinliyinə baxmayaraq, AŞPA məruzəçilərinin Azərbaycana növbəti səfəri bu ilin oktyabr ayına qədər baş tutacaq.
Qeyd edək ki, AŞPA Monitorinq Komitəsinin həmməruzəçiləri Sezar Florin Preda və Stefan Şenakın bu ilin fevral ayında Azərbaycana səfəri gözlənilir. 
www.oxu.az
"
"Qazaxıstan parlamentinin spikeri Azərbaycana səfər edəcəkQazaxıstan parlamentinin Gənclər və idman komitəsinin sədrinin Azərbaycana səfəri gözlənilir.
Oxu.Az-ın xəbərinə görə, bu haqda Milli Məclisin (MM) Gənclər və idman komitəsinin üzvü Adil Əliyev adıçəkilən komitənin yanvarın 26-da keçirilən iclasında bildirib.
O deyib ki, bu səfər fevral ayında gözlənilir:
“Bildiyiniz kimi, Qazaxıstan parlamentinin sədri fevral ayında Azərbaycana səfər edəcək, Milli Məclisdə bir sıra görüşlər keçirəcək. Bu səfərlə əlaqədar olaraq da mən özüm şəxsən Qazaxıstanın Azərbaycandakı səfirliyi ilə danışıqlar apardım və səfər zamanı Qazaxıstan parlamentinin müvafiq komitəsinin sədrinin də iştirakını arzuladım. Ona görə, çox güman ki, qazax həmkarımız da bu səfərə qatılacaq”.
Kamil HƏMZƏOĞLU
www.oxu.az
"
"Eldar İbrahimov: Kimsənin Türkiyəni qınamaq haqqı yoxdurQardaş və dost dövlət Türkiyənin Afrində həyata keçirdiyi “Zeytun budağı” əməliyatı həm gözlənilən, həm də qaçılmaz idi.
Oxu.Az xəbər verir ki, bunu Milli Məclisin (MM) komitə sədri, professor Eldar İbrahimov deyib.
O qeyd edib ki, qardaş ölkə öz sərhədlərinin toxunulmazlığının, ərazi bütövlüyünün təhdid edilməsinə, o cümlədən, məlum böyük güclərin əli ilə sərhədləri yanında terrorçuların separatçı, terrorçu bir dövlət yaratmasına nə dözə, nə də göz yuma bilərdi:
“Təbii ki, qardaş Türkiyə də nə buna dözdü, nə göz yumdu. Xəbərdarlığını etdi, haqlı qərarını verdi və məlum əməliyyatını başlatdı, hazırda da “Zeytun budağı”nı uğurla davam etdirməkdədir”.
E. İbrahimovun sözlərinə görə, heç kim Türkiyəni bu məsələdə qınaya bilməz:
“Hamımız, bütün dünya terrordan əziyyət çəkirik. Özü də təkcə Türkiyə yox, Belçika, Fransa, Niderland, Böyük Britaniya, Almanya, Orta və Yaxın Şərq ölkələri, o cümlədən Azərbaycan da terrordan əziyyət çəkən ölkələrdir. Terror, terrorçular nə deməkdir, bunu bizdən yaxşı bilən və təsəvvür edən olmaz. Azərbaycan artıq 30 ildir işğalçı və təcavüzkar Ermənistanın dövlət siyasəti səviyyəsində həyata keçirdiyi terrorizmlə üzbəüzdür.
Ümumiyyətlə, bu gün terror yerləşdiyimiz coğrafiyanın, bütövlükdə Avropanın, dünyanın bədəninə girmiş xərçəng xəstəliyi kimidir”, - deyən komitə sədrinin bildirdiyinə görə, bu gün artıq bir ölkə - qardaş Türkiyə bu xəstəliyin qarşısını almaq məqsədilə əlindən gələni edir, insan hüquqları üçün normal mühit yaratmağa çalışır, ancaq çox təəssüflər olsun ki, bəzi dövlətlər, beynəlxalq qurumlar haqsızcasına Türkiyənin bu addımını müzakirə edir, onu işğalda və ya daxili işlərə müdaxilədə qınayırlar:
“Bu, çox haqsız və ədalətsiz yanaşmadır. Buna son qoyulmalıdır. Bu, nə işğal, nə də müdaxilədir. Bu, terrora, xərçəngə qarşı hərbi əməliyyatlardır. İki istiqamətdə müdafiədir. Beynəlxalq səviyyədə tanınan İŞİD və PKK, PYD/YPG kimi terror təşkilatlarına qarşı mübarizədir. Bu terror təşkilatları, bəşəriyyət, Avropa və insanlar üçün təhlükəlidir. Türkiyə bu xərçəngə yoluxmuş əraziləri təmizləməyi, beynəlxalq ictimaiyyət tərəfindən qəbul olunmuş şərait yaratmaq üçün bu əməliyyatları başlamağı qərar alıb”.
E. İbrahimov bildirib ki, bu, beynəlxalq ictimaiyyətə xüsusi ismarıcdır:
“Türkiyə bəzi ölkələr kimi başqalarının ərazilərini işğal etmək istəmədiyini bəyan edib. BMT və ABŞ-ı məlumatlandırıb ki, beynəlxalq səviyyədə tanınmış terror təşkilatlarına dörd min yük maşını yardım göndərmək regionda böhran vəziyyəti yarada bilər. Yəni, Türkiyə beynəlxalq qurumları məlumatlandırsa da, təəssüf ki, heç bir təşkilat buna məhəl qoymayıb. İndi Türkiyə bizim, övladlarımızın, Bakı, London, Berlin, Madrid və digər şəhərlərin təhlükəsizliyi üçün bu əməliyyatlara başlayanda bəziləri çox qərəzli şəkildə və ədalətsizcəsinə iddia edir ki, bu, daxili işlərə müdaxilədir. 
Xeyr, bu, müdaxilə deyil. Türkiyəni bu məsələdə qınamaq yox, ona dəstək vermək lazımdır. Düzdür, Türkiyənin, əslində, kimsənin dəstəyinə ehtiyacı yoxdur, amma bu dəstək hər tərəfdən verilməlidir. Çünki bu, terrorla mübarizənin yeganə yoludur. Ümid edirik və inanırıq ki, çox qısa zamanda da Türkiyə bunun öhdəsindən gələ biləcək, terrorçulara gərəkən cavabı verəcək. Kimsənin buna şübhəsi olmasın. Bir dost və qardaş ölkə olaraq Azərbaycan daim Türkiyənin, Türk xalqının yanındadır”.
Kamil HƏMZƏOĞLU
www.oxu.az
"
"Nazirlərin Krakov görüşünün yeni detalları açıqlandıAzərbaycan və Ermənistan xarici işlər nazirlərinin Krakovda keçirilən görüşündə münaqişə zonasında ATƏT-in müşahidə missiyasının genişləndirilməsi məsələsi müzakirə olundu. Nazirlər vasitəçilər tərəfindən hazırlanan əlavə yeddi müşahidəçinin fəaliyyətini müəyyən edən sənədlərə prinsipial razılıq verdilər.
Oxu.Az-ın xəbərinə görə, bunu ATƏT-in Minsk Qrupunun rusiyalı həmsədri İqor Popov APA-nın Moskva müxbirinə eksklüziv müsahibəsində Azərbaycan və Ermənistan XİN başçılarının Krakov görüşünü şərh edərkən deyib.
“Bildiyiniz kimi, Dağlıq Qarabağ münaqişəsinin nizamlanması ilə bağlı ötən ilin oktyabrında İsveçrədə keçirilən sammitdə danışıqlar prosesinin aktivləşdirilməsi və qoşunların təmas xəttində gərginliyin azaldılması istiqamətində əlavə tədbirlərin görülməsi barədə qərar qəbul olundu. Buna müvafiq olaraq, sammitdən sonra amerikalı və fransalı həmkarlarımla, eləcə də, ATƏT sədrinin nümayəndəsi səfir Kaspşiklə Azərbaycan və Ermənistan xarici işlər nazirləri ilə seriya məsləhətləşmələr apardıq. Nazirlərə onların iki görüşünün təşkil edilməsinə kömək etdik. Belə görüşlərdən axırıncısı Krakovda keçirildi. Bu görüşdə münaqişə zonasında ATƏT müşahidə missiyasının tərkibinin genişləndirilməsi də daxil olmaqla, hərbi risklərin azaldılması ilə bağlı məsələlər müzakirə olundu. Nazirlər vasitəçilər tərəfindən hazırlanan əlavə yeddi müşahidəçinin fəaliyyətini müəyyən edən sənədlərə prinsipial razılıq verdilər. Müşahidə missiyasının genişləndirilməsi mexanizmi işə düşməzdən öncə bir sıra texniki detalların razılaşdırılması isə hələ qalır”, - deyə İqor Popov vurğulayıb.
Rusiyalı həmsədr Krakovda keçirilən görüşdə Dağlıq Qarabağ münaqişəsinin nizamlanmasına dair daha mürəkkəb aspektlərin müzakirə olunduğunu da qeyd edib: 
“Danışıqlarda münaqişənin nizamlanması ilə bağlı daha mürəkkəb, nizamlanma prosesinə mane olan aspektlərin müzakirəsi davam etdirildi. Bu aspektlər yeni deyil, münaqişə tərəfləri onları dəfələrlə səsləndirib. Həmin aspektlər status məsələsinin həlli və ərazi bütövlüyü məsələsinin nizamlanması ilə bağlıdır.
Həmsədrlər tərəfindən söylənilən fikirlər hər iki tərəf üçün məqbul sayılan həll yolunun tapılmasına kömək etmək məqsədi daşıyır. Bizim “üçlüyün” fevral ayının birinci ongünlüyündə regiona nəzərdə tutulan səfəri zamanı və Azərbaycan və Ermənistan prezidentləri ilə görüşlərimiz çərçivəsində tərəflərin mövqeyini dəqiqləşdirməyə ümid edirik”.
“Azərbaycan və Ermənistan prezidentlərinin görüşü ilə bağlı konkret təkliflər və ya qərarlar varmı? Gələn ayın əvvəlində regiona səfəriniz zamanı Azərbaycan və Ermənistan prezidentlərinin görüşü gündəmdə olacaqmı” sualına rusiyalı həmsədrin cavabı belə olub: 
“Vasitəçilər kimi biz, ali səviyyədə siyasi dialoqun davam etdirilməsinin tərəfdarıyıq. Hesab edirik ki, bunun alternativi yoxdu. Bununla belə, yalnız tərəflərin özləri siyasi iradə ortaya qoyaraq, həlli gecikən bu münaqişəyə son qoyacaq kompromisli qərara gələ bilərlər. Eyni zamanda, ali səviyyədə növbəti sammitin keçirilməsi üçün, ilk növbədə, görüşün əsas məzmununun razılaşdırılmasına istiqamətlənən diqqətli hazırlıq işləri görülməlidir. Öz tərəfimizdən Bakı və Yerevana onlara sərfəli olan variantlar təklif etməyə səy göstəririk. Bu barədə regiona səfər zamanı da müzakirə aparacağıq. Tərəflər görüşə hazır olan anda, iki ölkənin liderlərinin iş qrafiki nəzərə alınaraq, sammitin keçirilmə müddəti və formatı daxil olmaqla mövcud variantlar təklif oluna bilər”.
www.oxu.az
"
"İlham Əliyev səfirlərin etimadnamələrini qəbul etdi – FOTOPrezident İlham Əliyev yanvarın 26-da Ekvadorun Azərbaycanda yeni təyin olunan fövqəladə və səlahiyyətli səfiri German Alexandro Orteqa Almeydanın və Çilinin yeni təyin olunan fövqəladə və səlahiyyətli səfiri Xose Manuel Silvanın etimadnamələrini qəbul edib.
Oxu.Az-ın məlumatına görə, bu barədə Azərbaycan prezidentinin mətbuat xidməti məlumat yayıb.





























www.oxu.az
"
"Azərbaycan prezidentini və birinci xanımı təhqir edən radio cəzalandırıldıTürkiyənin Radio və Televiziya Şurası (RTÜK) “Show Radyo” radiostansiyasını Azərbaycan prezidenti İlham Əliyev və birinci xanım Mehriban Əliyevaya qarşı təhqiramiz ifadələrə yol verdiyinə görə cəzalandırıb.
Oxu.Az-ın xəbərinə görə, bu barədə Anadolu agentliyi məlumat yayıb.
RTÜK-ün qərarına əsasən, “Matrax” verilişinin beş yayımına qadağa qoyulub, həmçinin şirkətin kommersiya gəlirlərinin 5 faizi miqdarında cərimə tətbiq edib.
Qərara səbəb isə Zəki Kayahan Coşqunla efirə çıxan “Matrax” verilişi olub.
RTÜK “Show Radyo” rəhbərliyinə xəbərdarlıq edib ki, yaxın bir il ərzində belə hal təkrarlanarsa, radiostansiya birdəfəlik bağlana bilər.
A.M.
www.oxu.az
"
"Rəsmi Bakı Kanadaya nota verdi2 sentyabr 2017-ci il tarixində Azərbaycanın işğal edilmiş ərazilərinə qanunsuz səfər etmiş, bununla da XİN tərəfindən adları “Arzuolunmaz şəxslər siyahısı”na daxil edilmiş Kanada parlamentinin üzvləri Toni Kleman və Reyçel Harderlə bağlı Kanadadakı səfirliyimiz Kanadanın Xarici İşlər, Ticarət və İnkişaf Departamentinə nota ünvanlayıb. 
Oxu.Az-ın məlumatına görə, bunu Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev bildirib.
H. Hacıyevin sözlərinə görə, Kanadanın Xarici İşlər, Ticarət və İnkişaf Departamentindən daxil olmuş cavab notasında Kanadanın işğal edilmiş Dağlıq Qarabağ regionu və ətraf 7 rayon da daxil olmaqla, Azərbaycanın ərazi bütövlüyünü tanıdığı bir daha bəyan edilir. Həmçinin Kanadanın “Dağlıq Qarabağ Respublikası” və ya onu təmsil edən “rəsmiləri” tanımadığı bildirilir və Kanada hökumətinin münaqişənin ATƏT-in Minsk qrupu prosesi çərçivəsində sülh yolu ilə həllini dəstəklədiyi vurğulanır.
 
Qurum təmsilçisi deyib ki, bu xüsusda, Azərbaycanın işğal edilmiş ərazilərinə səfər etmiş Kanada parlamentinin iki üzvünün Kanada hökuməti adından səfər etmədiyi və Kanada hökumətinin bu plan barəsində öncədən xəbərdar edilmədiyi bildirilir. 
Notada həmçinin Kanadanın Azərbaycanın Dağlıq Qarabağ və ətraf regionlarına girişlə bağlı Azərbaycanın siyasətindən məlumatlı olduğu, bu səbəbdən öz vətəndaşlarını işğal edilmiş ərazilərə səfərlərdən çəkinməyə çağırdığı və Azərbaycan hökumətinin razılığı olmadan bu kimi səfərlərin Azərbaycan Respublikasının qanunlarına əsasən qeyri-qanuni olduğu qeyd olunur.
www.oxu.az
"
"Millət vəkilləri Vəkillər KollegiyasındaBu gün Milli Məclisin Hüquq siyasəti və dövlət quruculuğu komitəsinin sədri Əli Hüseynli, komitə üzvləri Çingiz Qənizadə, Qüdrət Həsənquliyev Vəkillər Kollegiyasının Rəyasət Heyətinin binasında Rəyasət Heyətinin rəhbərliyi ilə görüş keçiriblər. 
Vəkillər Kollegiyasından Oxu.Az-a verilən məlumata görə, fikir mübadiləsi şəraitində keçən görüşdə Vəkillər Kollegiyasının sədri Anar Bağırov son aylar ərzində görülmüş işlər, xüsusilə vəkilliyə qəbul imtahanlarına hazırlığın vəziyyəti, vəkilliyə namizədlərin tərkibinə dair statistika barədə məlumat verib, habelə vəkillik fəaliyyətinin təkmilləşdirilməsi, vətəndaşların hüquqlarının daha səmərəli müdafiəsi üzrə gələcəkdə vəkillik haqqında qanunvericiliyin təkmilləşdirilməsinə dair bir sıra təkliflər irəli sürüb.
Görüş ərzində deputatlar ölkəmizdə ödənişsiz hüquqi yardımın vəziyyəti, Vəkillər Kollegiyasının fəaliyyətinin daha da səmərələşdirilməsi və onun maddi-texniki təminatının yaxşılaşdırılması, Kollegiyanın gələcək planları, qarşıdan duran problemlər barədə maraqlanıb və onların həlli istiqamətində təkliflər veriblər.
Əli Hüseynli növbəti dövrdə Vəkillər Kollegiyasının fəaliyyətinin daim diqqətdə saxlanılmasının mühüm olduğunu vurğulayaraq, gələcəkdə Komitə ilə Kollegiya arasında təmasların daha intensiv formada qurulmasının əhəmiyyəti barədə fikirlərini bildirib. Qüdrət Həsənquliyev və Çingiz Qənizadə vəkilliyin gələcək inkişafı, bu peşənin əhəmiyyəti barədə fikirlər səsləndirib və təkliflər irəli sürüblər.
www.oxu.az
"
"Deputat: Bu qanunun işləkliyinə şübhə ilə yanaşıramMillət vəkili Araz Əlizadə “Əlilliyi olan şəxslərin hüquqları haqqında” yeni qanun layihəsinin qəbulunun tərəfdarı olsa da, amma sənədin işləyə bilməməsindən ehtiyatlandığını bildirib.
Oxu.Az-ın xəbərinə görə, millət vəkili üzvü olduğu Milli Məclisin (MM) Əmək və sosial siyasət komitəsinin yanvarın 25-də keçirilən iclasında adıçəkilən qanun layihəsinin müzakirəsi zamanı deyib ki, ən ideal qanun olsa belə, o, işlək olmasa, heç bir əhəmiyyəti olmayacaq:
“Mən belər sənədin qəbulunun əleyhinə deyiləm. Hesab edirəm ki, belə bir sənədə ehtiyac var. Amma əsas məsələ onun icrası, işləkliyidir. Ən ideal qanun qəbul etsək belə, o, işləməyəcəksə, heç bir əhəmiyyəti olmayacaq. Ona görə də, açığı deyim ki, bu sənədin işləməsinə inamım çox azdır. Axı, indiki əlil təqaüdləri, əlil müavinətləri ilə bu qanunun işləkliyini necə təmin etmək olar və ya olacaq?! Mən buna şəxsən şübhə ilə yanaşıram”.
Kamil HƏMZƏOĞLU
www.oxu.az
"
"XİN: Azərbaycan Xocalı soyqırımı ilə bağlı faktları təqdim edə bilərErmənistan rəhbərliyi və Ermənistan Xarici İşlər Nazirliyinin instutisonal yaddaş pozğunluğu və ya amneziyadan əziyyət çəkdiyini nəzərə alaraq, onlara Ermənistanın o zaman müdafiə naziri və hazırda prezidenti olan Serj Sarkisyanın Böyük Britaniyadan olan jurnalist Tomas de Vaala açıqlamasını xatırlatmaq istərdik.
Oxu.Az-ın məlumatına görə, bunu Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev bildirib.
XİN rəsmisi vurğulayıb ki, Tomas de Vaalın müəllifi olduğu “Qarabağ: Ermənistan və Azərbaycan sülh və savaş yollarında” adlı kitabda səhifə 172-də Serj Sarkisyanın dedikləri istinad kimi yazılıb:
“Xocalıdan əvvəl azərbaycanlılar düşünürdülər ki, ermənilər mülki insanlara əl qaldıra bilməzlər. Amma biz bu stereotipi sındıra bildik. Tomas de Vaal açıqlamasında bu müsahibənin səs yazısına da malik olduğunu bildirib. Ermənistanın milli qəhrəmanı terrorçu Monte Melkonyanın qardaşı Markar Melkonyan “Mənim qardaşımın yolu” kitabında 213-214-cü səhifələrində Xocalı soyqırımını törədənlərdən biri olan Monte Melkonyana istinadən yazır:
“Xocalının bəzi sakinləri təqribən altı mil məsafə qət edərək təhlükəsiz əraziyə çıxsalar da, erməni əsgərlər onların arxasında gedirdilər. Sonra əsgərlər xəncərlərini çıxararaq bıçaqla zərbələr endirməyə başladılar”. 
Hikmət Hacıyev qeyd edib ki, müasir beynəlxalq hüquqa uyğun olaraq, insanlıq əleyhinə cinayət və soyqırımı əməli olan Xocalı faciəsinin törədilməsinə görə Ermənistan Respublikası ilə bərabər, Ermənistanın hərbi-siyasi rəhbərliyində olan şəxslər də cinayət məsuliyyəti daşıyırlar:
“Ermənistanın hərbi-siyasi rəhbərliyi istintaqa ifadə verməyə özündə cəsarət taparsa və Xocalı soyqırımı ilə əlaqədar beynəlxalq tribunal təşkil olunarsa, Azərbaycanın prokurorluq orqanları tərəfindən aparılan istintaq işi çərçivəsində Xocalı faciəsinə görə onların cinayət məsuliyyətini sübut edən daha təfərrüatlı faktlar, o cümlədən şahid ifadələri, məhkəmə ekspertiza rəyləri təqdim oluna bilər”.
www.oxu.az
"
"Parlamentə iki yeni qanun layihəsi təqdim edilibMilli Məclisin (MM) qarşıdan gələn 2018-ci il yaz sessiyası ilə bağlı yanvarın 25-də parlamentin Əmək və sosial siyasət komitəsinin ilik iclası keçirilib.
Oxu.Az-ın xəbərinə görə, adıçəkilən komitənin sədri Hadi Rəcəbli komitənin 2018-ci il qanunvericilik işləri planı haqda məlumat verərək bildirib ki, buraya iki qanun layihəsi - “Əlilliyi olan şəxslərin hüquqları haqqında” və “Turizm haqqında” yeni qanun layihələri daxildir:
“Həmin qanun layihələrindən biri - əlilliyi olan şəxslərlə bağlı qanun layihəsi bizim bugünkü iclasın gündəliyinə salınıb. Bu yöndə ölkədə müvafiq qanunvericilik aktı mövcuddur. Ancaq onun üzərindən illər keçib və yeni dövrün reallıqlarına uyğun olaraq, yeni qanuna ehtiyac var. Odur ki, bununla bağlı yeni qanun layihəsi hazırlanıb və o, cənab prezidentin təqdimatı ilə bizə göndərilib. Çox maraqlı və mütərəqqi bir sənəddir. Onun qəbulu olduqca vacibdir”.
Komitə sədri yaz sessiyası dövründə “Turizm haqqında” yeni qanun layihəsinin müzakirələrə çıxarılmasının nəzərdə tutulduğunu bildirib.
Kamil HƏMZƏOĞLU
www.oxu.az
"
"Sevinc Fətəliyeva AŞPA-nın komitə sədri seçilibAzərbaycanlı deputat AŞPA-nın alt komitəsinin sədri seçilib.
Oxu.Az-ın xəbərinə görə, Azərbaycanın Avropa Şurası Parlament Assambleyasındakı (AŞPA) nümayəndə heyətinin üzvü Sevinc Fətəliyeva yenidən qurumun sosial məsələlər, sağlamlıq və davamlı inkişaf komitəsinin Avropa Sosial Xartiyası üzrə alt komitəsinin sədri seçilib.
Bu haqda millət vəkilinin özü məlumat verib və bunu həm ona, həm də Azərbaycan nümayəndə heyətinə etimadın nəticəsi kimi qiymətləndirib.
Kamil HƏMZƏOĞLU
www.oxu.az
"
"Ekspert: Münasibətlər yaxşılaşmasa, Türkiyə nə itirəcək ki?!Ermənistan prezidenti Serj Sarkisyan yanvarın 24-də AŞPA qış sessiyasında çıxışında sonra erməni-türk münasibətlərinin normallaşması ilə bağlı sualına cavabında Ermənistan xalqı üçün Türkiyəyə bir tərəfli güzəştlərə getməyin təhqirə bərabər olduğunu bildirib. O, Ankaranın İrəvanla güc mövqeyindən danışmağa haqqı olmadığını vurğulayıb.
Sarkisyan 2009-cu ildə Sürixdə Türkiyə ilə Ermənistan arasında münasibətlərin qurulması ilə bağlı imzalanmış sənədləri xatırladaraq, Türkiyəni razılaşmanı pozmaqda ittiham edib.
Bu razılaşmalar üzrə götürdüyü öhdəliklərə yerinə yetirməyəcəyi təqdirdə, Ankaranın nələri itirə biləcəyi barədə sualı Oxu.Az-a verdiyi müsahibədə Türkiyənin təhlükəsizlik üzrə eksperti Engin Özer cavablandırıb.
– Ermənistan prezidenti Sürix protokolları haqqında danışarkən Türkiyəni bu razılaşmaları yerinə yetirməməkdə ittiham edib. Bu barədə nə deyə bilərsiniz?
– Sürix protokolları 2009-cu ildə, ovaxtkı Türkiyə prezidenti Abdullah Gülün təşəbbüsü ilə imzalanıb. Bu təşəbbüsə görə ikitərəfli münasibətlər yaxşılaşmalı, Türkiyə və Ermənistan arasında sərhədlə bağlı bütün məsələlər həllini tapmalı idi.
Ermənistanın məhz indi bu protokollara diqqət çəkməsinə səbəb Türkiyə və Rusiya münasibətlərinin yaxşılaşması, “Fərat qalxanı”, “Zeytun budağı” əməliyyatları, Qətərdə şəxsi heyətin 3 min əsgərə qədər artırılması və Türkiyənin başqa bir dövlətə çevrilməsi, Ermənistanın isə bundan narahat olduğunu göstərən bir çox başqa faktorlardır.
“Zeytun budağı” və “Fərat qalxanı” əməliyyatları onu göstərdi ki, Türkiyə ordusu fərqli oyun qaydaları ilə hərəkətə keçə bilir. Hal-hazırda Türkiyə ilə Qərb arasında münasibətlər gərgindir, ona görə də Ermənistan Qərbə öz “dəyərini” göstərməyə çalışır. Maraqlıdır ki, Afrində tutulan terrorçular arasında Ermənistan vətəndaşları da var.
Hazırda Türkiyənin təhlükəsizlik doktrinasının dəyişməkdə olduğuna şahidlik edirik, bundan sonra Türkiyəni təhdid edən istənilən terrorçu qruplaşmalar məhv ediləcək. ABŞ-ın kürdləri dəstəkləməsi Rusiya və Türkiyə münasibətlərinin daha da yaxşılaşmasına vasitəçilik edir, bu isə Ermənistan rəhbərliyinin ürəyincə deyil.
Ona görə Sarkisyan Qərblə münasibətlərin yaxşılaşmasına nail olmağa çalışacaq. Dağlıq Qarabağ münaqişəsini daim aktuallaşdıraraq, Rusiyanın diqqətini cəlb etmək üçün paralel olaraq Türkiyəni ittiham edəcək.
– Türkiyə üçün Sürix protokollarının ratifikasiyası nə dərəcədə gözləniləndir?
– Bu sualı başqa şəkildə qoyardım: Münasibətlər yaxşılaşmasa, Türkiyə bundan nə itirəcək?
İllərdir ki, bu məsələdə durğunluq yaşanır, lakin bu, təkcə Ermənistanın ziyanınadır. Mövcud vəziyyət 100 il də davam edə bilər, bundan Türkiyə heç nə itirməyəcək.
“Qonşularla sıfır problem” siyasəti, belə deyək, Türkiyənin bu xeyirxah doktrinası ona gətirib-çıxardı ki, Türkiyə ərazisinə Suriyadan çox sayda terrorçu daxil oldu. “Ermənistana qapıları açmaq” siyasəti isə Ermənistanın kürd terrorçuları dəstəkləməsi ilə nəticələndi.
Dağlıq Qarabağ münaqişəsi ilə bağlı təcavüzkar və güzəştsiz mövqeyini qoruyub-saxlayan Ermənistan hökuməti ilə bu razılaşmanın gerçəkləşdirilməsi ehtimalı qalmayıb.
Əgər bu sənədlərdən qalib ayrılan tərəf Türkiyə deyilsə, onları niyə ratifikasiya etsin axı?! Ermənistan Qarabağla bağlı ərazi iddialarından əl çəkmir.
– Sənədlər nə məqsədlə imzalanmışdı?
– Sürix protokolları mehriban qonşuluq və təhlükəsizlik siyasəti çərçivəsində imzalanıb. Eyni zamanda, Ermənistanla münasibətləri yaxşılaşdırmağı tələb edən Avropa İttifaqı ilə Ankara arasında münasibətləri möhkəmləndirmək məqsədi daşıyıb. Ancaq Ankara Brüssellə münasibətləri yenidən nəzərdən keçirdiyindən bu sənədlər artıq Türkiyə üçün maraqlı deyil və onu heç kim fikrindən daşınmağa vadar edə bilməz. Nəticə etibarilə, Ermənistanla Türkiyə arasında olan münasibətlər 2009-cu ilin əvvəlində olan vəziyyətinə qaytarıla bilər.
Afrində saxlanılan terrorçular arasında olan Ermənistan vətəndaşlarının kimliyinin müəyyənləşməsindən sonra bu haqda rəsmi bəyanat veriləcək. Bu informasiya təsdiqini tapsa, Türkiyə ilə Ermənistan münasibətlərində böhran yaşanacaq. Türkiyə Ermənistanın bu siyasətinə səssiz qalan deyil.
www.oxu.az 
"
"Azərbaycanlı deputat AŞPA-da “Zeytun budağı”ndan danışdı Türkiyə Silahlı Qüvvələri tərəfindən həyata keçirilən “Zeytun budağı” əməliyyatının məqsədi Türkiyənin sərhədlərinin təhlükəsizliyini təmin etmək, bölgədəki terror təhlükəsini zərərsizləşdirməkdir.
Oxu.Az xəbər verir ki, bu fikri AŞPA sessiyası çərçivəsində keçirilən müzakirələrdə çıxışı zamanı ölkəmizin qurumdakı nümayəndə heyətinin üzvü, qurumun miqrasiya, qaçqınlar və məcburi köçkünlər üzrə komitəsinin sədri Sahibə Qafarova deyib. 
Deputat vurğulayıb ki, Türkiyənin bu əməliyyata başlaması ərazidə yaşayan mülki insanları terror hücumları və təhdidlərindən qorumaq məqsədi daşıyır.
“Düşünürəm ki, Türkiyə Silahlı Qüvvələrinin bu əməliyyatı beynəlxalq hüququn mühüm sənədlərinə söykənir. Türkiyə beynəlxalq hüquqdan irəli gələn hüquqları çərçivəsində BMT-nin Təhlükəsizlik Şurasının terrorizmə qarşı mübarizə üzrə müvafiq qərarlarına söykənərək belə bir qərar qəbul edib. Türkiyə BMT Nizamnaməsinin 51-ci maddəsində əksini tapan özünümüdafiə hüququnu gerçəkləşdirir. Türkiyə dövlət və hökumət başçısı səviyyəsində Suriyanın ərazi bütövlüyünün qorunacağına dair təminat verib”, - deyə o vurğulayıb.
S. Qafarova AŞPA-dakı həmkarlarına müraciətlə bildirib ki, Türkiyənin bu mövzuda həssas, eyni zamanda, qətiyyətli davranmasını anlamağa çalışmalıyıq. O bildirib ki, Türkiyə dəfələrlə terror hücumlarına məruz qalıb və nəticədə çoxsaylı günahsız insanlar həlak olub. Millət vəkilinin dediyinə görə, Türkiyə bu günə qədər Suriyada sülh və təhlükəsizliyin təmin olunması, dinc əhalinin terror hücumlarından qorunması istiqamətində üzərinə böyük məsuliyyət götürüb, müharibədən qaçaraq öz həyatlarını xilas etmək istəyən suriyalılara ümid, pənah yeri olub. Türkiyə bu əməliyyatları koalisiya qüvvələri ilə koordinasiyalı və uğurlu məlumatlandırma şəklində həyata keçirir. Əməliyyatda terrorçuların hədəfə alınması, mülki vətəndaşların heç bir zərər görməməsi üçün xüsusi səylər göstərilməsi təqdirəlayiqdir:
“Bu əməliyyatların başladığı gündən bəzi beynəlxalq media orqanlarında əməliyyatla bağlı yalnız qərəzli və təhrif olunmuş məlumatlara rast gəlirik. Həmin media orqanları faktiki olaraq terrorçuların təbliğatını həyata keçirir. Bu, çox yanlış, eyni zamanda, təhlükəli məsələdir. Əgər hər hansı bir siyasətçi, media orqanı terrorçuların təbliğatını aparırsa, deməli, həmin qüvvələr arasında bir əlaqə var. Terrorizm beynəlxalq bəladır və terrorizmin aradan qaldırılmasına yönəlmiş istənilən cəhd dəstəklənməlidir”.
Azərbaycanın da terrorizmdən əziyyət çəkən bir ölkə olduğunu xatırladan deputat bildirib: 
“Ermənistan dövləti tərəfindən həyata keçirilən terror siyasəti nəticəsində çox böyük itkilər, qurbanlar vermişik, minlərlə mülki vətəndaşımız qətlə yetirilib, Xocalıda, digər şəhər və rayonlarımızda Ermənistan tərəfindən soyqırımı siyasəti həyata keçirilib, bir milyona yaxın insan doğma torpaqlarından didərgin düşüb, bölgədə ekoloji terror həyata keçirilib, mədəniyyət və tarixi abidələrimiz tamamilə dağılıb. Ona görə də biz terrorizmin bütün forma və təzahürlərini qəti şəkildə pisləyir və terrorizmə qarşı mübarizədə beynəlxalq ictimaiyyətin səylərini dəstəkləyirik. Beynəlxalq və regional sülh və təhlükəsizliyin təmin edilməsi üçün terror təhlükəsinin kökünün kəsilməsi vacibdir”.
Kamil HƏMZƏOĞLU
www.oxu.az
"
"Milli Məclisin yaz sessiyasının ikinci iclasının vaxtı bilindiMilli Məclisin (MM) yaz sessiyasının ikinci plenar iclasının vaxtı məlum olub.
Oxu.Az xəbər verir ki, iclas fevralın 13-də keçiriləcək. 
Plenar iclasın gündəliyi yaxın vaxtlarda açıqlanacaq.
Qeyd edək ki, MM-in yaz sessiyasında ilk plenar iclası fevralın 1-də keçiriləcək və iclasda parlamentin 2018-ci il yaz sessiyasının qanunvericilik işləri planı müzakirə olunacaq və təsdiqlənəcək.
Kamil HƏMZƏOĞLU
www.oxu.az
"
"Deputat Azərbaycanda icbari nikah müqavilələrinin tətbiqini təklif edirMillət vəkili Sədaqət Vəliyeva üzvü olduğu parlamentin Ailə, qadın və uşaq komitəsinin yanvarın 25-də keçirilən iclasında nikah müqaviləsi məsələsini qaldırıb.
Oxu.Az-ın xəbərinə görə, millət vəkili deyib ki, bu məsələdə ciddi problemlər var.
Deputat hesab edir ki, Ailə Məcəlləsində nikah müqaviləsi məsələsi öz əksini tapmalı və bu məsələdə könüllülük yox, məcburilik tətbiq edilməlidir:
“Nikah müqaviləsi və bu məsələdə məcburilik olmadığı üçün ailələr dağlıdıqdan sonra ciddi problemlər yaranır. Bu müqavilə olmadığı təqdirdə boşanan qadınlar çox əziyyət çəkməli olurlar. Çox vaxt onlara heç nə düşmür. Uşaq və ya uşaqlar da ortada qalır. Qadın bəzən yenidən ərə gedir, doğulan uşaq və ya uşaqların taleyi, aqibəti acınacaqlı duruma düşür. Ona görə də nikah müqaviləsi məsələsində konkret addımlar atılmalı, məcburilik tətbiq olunmalıdır”.
Adıçəkilən komitənin sədri Aqiyə Naxçıvanlı da qaldırlan problemin əsaslı olduğunu və onun həllini tapmasının vacibliyini vurğulayıb.
Kamil HƏMZƏOĞLU
www.oxu.az
"
"Komitə sədri: Ötən dövrdə komitəmizə 124 şikayət və ərizə daxil olubYanvarın 25-də Milli Məclisin (MM) Ailə, qadın və uşaq komitəsinin parlamentin qarşıdan gələn 2018-ci il yaz sessiyası ilə bağlı ilk iclası keçirilib.
Oxu.Az-ın xəbərinə görə, adıçəkilən komitənin sədri Aqiyə Naxçıvanlı bildirib ki, son payız sessiyasında komitənin üç iclası keçirilb və altı məsələ müzakirə olunaraq, plenar iclaslara tövsiyə edilib.
O deyib ki, hesabat dövründə komitənin ünvanına 124 müraciət daxil olub, onlardan 70-i tədbir görülməsi məqsədilə aidiyyəti qurumlara göndərilib, digərləri müvafiq qaydada həll olunub.
MM-də komitə üzvləri tərəfindən 51 nəfər qəbul edilib, dinlənilib.
Kamil HƏMZƏOĞLU
www.oxu.az
"
"İlham Əliyev Davosda isveçrəli həmkarı ilə görüşüb – FOTOYanvarın 24-də Azərbaycan prezidenti İlham Əliyevin Davosda İsveçrə Konfederasiyasının prezidenti Alain Berset ilə görüşü olub.
Oxu.Az-ın məlumatına görə, görüşdə Azərbaycan ilə İsveçrə arasında ikitərəfli münasibətlərin siyasi, iqtisadi, enerji və mədəniyyət sahələrində uğurlu inkişafından məmnunluq ifadə olundu.
İsveçrə prezidenti ölkəsinin Azərbaycana mühüm tərəfdaş kimi yanaşdığını deyib.
Söhbət zamanı Azərbaycanın təşəbbüsü və iştirakı ilə həyata keçirilən qlobal enerji və nəqliyyat layihələrindən danışılıb. Ölkəmizin artıq mühüm nəqliyyat qovşağına çevrildiyi bildirilib, Azərbaycanın Avropanın enerji təhlükəsizliyinin təmin olunmasındakı rolu vurğulanıb.
Azərbaycan iqtisadiyyatının şaxələndirilməsi istiqamətində görülən işlərdən, ölkəmizdə qeyri-neft sektorunun inkişafı, həmçinin qarşılıqlı investisiya qoyuluşu, SOCAR şirkətinin İsveçrədəki uğurlu fəaliyyətindən danışılıb.
Görüşdə ölkələrimiz arasında ticarətin həcminin artırılmasının zəruriliyi qeyd olunub, əməkdaşlığın yeni sahələrinin müəyyənləşdirilməsinin vacibliyi vurğulanıb.

















A.M.
www.oxu.az
"
"İlham Əliyev Davosda danışıqlarda – YENİLƏNİB + FOTO Azərbaycan Respublikasının Prezidenti İlham Əliyev yanvarın 24-də Davosda “Statoil” şirkətinin baş icraçı direktoru Eldar Saetre ilə görüşüb.
Oxu.Az xəbər verir ki, görüşdə “Statoil” şirkətinin 25 ildir ölkəmizdə uğurla fəaliyyət göstərdiyi qeyd olunub. 
“Azəri”, “Çıraq”, “Günəşli”, həmçinin “Qarabağ” və “Dan ulduzu” yataqları üzrə əməkdaşlığın perspektivləri müzakirə edilib. Gələcəkdə əməkdaşlığın daha da inkişaf etdirilməsi ilə bağlı fikir mübadiləsi aparılıb.

15:19
Azərbaycan Respublikasının prezidenti İlham Əliyev yanvarın 24-də Davosda daha bir görüş keçirib.
Oxu.Az-ın xəbərinə görə, İlham Əliyev BP şirkətinin baş icraçı direktoru Robert Dadli ilə görüşüb.
12:11
Azərbaycan prezidenti İlham Əliyev Davosda Avropa Komissiyasının enerji birliyi üzrə vitse-prezidenti Maroş Şevçoviçlə görüşüb.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.

11:28
Azərbaycan Respublikasının prezidenti İlham Əliyev yanvarın 24-də Davosda daha bir görüş keçirib.
Oxu.Az-ın xəbərinə görə, İ. Əliyevin bu dəfə ABŞ-ın “Carlyle Group” şirkətinin həmtəsisçisi və icraçı direktoru Devid Rubinşteynlə görüşü olub.

10:56
Azərbaycan Respublikasının prezidenti İlham Əliyev yanvarın 24-də Davosda növbəti görüşünü keçirib.
Oxu.Az-ın xəbərinə görə, İ.Əliyev “IBM” şirkətinin baş icraçı direktoru, xanım Cinni Rometti ilə görüşüb.

www.oxu.az
"
"Kvirikaşvili: Azərbaycan prezidenti ilə Davosda maraqlı danışıqlar apardıqAzərbaycan prezidenti İlham Əliyevlə gələcək layihələr barədə çox maraqlı danışıqlar apardıq.
Oxu.Az xəbər verir ki, bunu Gürcüstanın baş naziri Giorgi Kvirikaşvili Davosa səfərinin yekunlarına dair açıqlamasında deyib.
Baş nazir səfəri çox uğurlu və məhsuldar adlandırıb: “Biz konkret nəticələrə istiqamətlənmiş xüsusi görüşlər keçirdik. Panel müzakirələrdə bütün iştirakçılar Gürcüstanın əldə etdiyi inkişafı və bu tərəqqinin yalnız ölkə üçün deyil, region üçün də əhəmiyyətli olduğunu vurğuladılar”.
Qeyd edək ki, dünən Davosda keçirilən Dünya İqtisadi Forumunun illik toplantısı çərçivəsində Azərbaycan prezidenti İlham Əliyev və Gürcüstanın baş naziri Giorgi Kvirikaşvili arasında görüş keçirilib.
A.M.
www.oxu.az
"
"Azərbaycan XİN-dən Sarkisyanın çıxışına münasibətErmənistan-Azərbaycan münaqişəsinin həllində əsas ədalətsizlik və ya Ermənistan rəhbərliyinin dediyi kimi “ədalətin defisiti” ilk növbədə Azərbaycanın suveren ərazilərinin işğalı və işğal olunmuş ərazilərdə bir milyondan artıq Azərbaycanlının etnik təmizləməyə məruz qalması və onların bütün fundamental hüquqlarının pozulmasıdır.
Oxu.Az-ın xəbərinə görə, bunu Azərbaycan XİN mətbuat xidmətinin rəhbəri Hikmət Hacıyev Ermənistan prezidenti Serj Sarqsyanın Avropa Şurası Parlament Assambleyasındakı (AŞPA) çıxışına münasibət bildirərkən deyib.
“Ermənistan Avropa Şurasına üzv qəbul olunarkən münaqişənin həllinə dair öz üzərinə öhdəliklər götürsə də bunları hələ də yerinə yetirməyib. Avropa Şurası üzv dövlətlər arasında vahid hüquqi məkanın formalaşdırılmasına məsul olduğu halda, Avropa Şurasının üzv dövləti olaraq Ermənistanın digər üzv dövlət olan Azərbaycanın ərazilərini işğal altında saxlamaqda davam edir. Güc tətbiq edərək digər dövlətin tanınmış sərhədlərini dəyişdirmək və ya ərazi əldə edilməsi cəhdləri qəbuledilməzdir.
Ümid etmək istərdik ki, Avropa Şurasının rəhbərliyi bu kimi məsələləri, həmçinin Avropa İnsan Hüquqları Konvensiyası ilə nəzərdə tutulmuş bütün fundamental hüquqları pozulmuş azərbaycanlı məcburi köçkün və qaçqınların hüquqlarını Ermənistan rəhbərliyi qarşısında qaldırıb”, - deyə, XİN sözçüsüəlavə edib.
O bildirib ki, münaqişənin həlli ilə əlaqədar Azərbaycanın haqlı və ədalətli mövqeyi bütün beynəlxalq ictimaiyyətə bəllidir və bu mövqe dəstəklənir: 
“Azərbaycanın mövqeyinin əsasının BMT Təhlükəsizlik Şurasının müvafiq qətnamələri, beynəlxalq hüququn norma və prinsipləri, Helsinki Yekun Aktı təşkil edir. Azərbaycanın Dağlıq Qarabağ bölgəsinin erməni icması Azərbaycan icması ilə birlikdə Azərbaycanın sərhədləri daxilində öz müqəddəratını təyin etmək hüququndan istifadə edə bilər.
Münaqişənin həllində irəliləyişə nail olmaq üçün mərhələli prosesin tərkib hissəsi kimi ilk növbədə Azərbaycanın Dağlıq Qarabağ bölgəsi ətrafındakı rayonlardan Ermənistan qoşunları çıxarılmalı, növbəti addımların atılması üçün zəmin yaradılmalıdır. Münaqişənin həllində yeganə mümkün və real həll variantıdır.
Bununla işğala və təcavüzə məruz qalmış tərəf kimi Azərbaycanın etimadı təmin olunmalıdır. 2017-ci ilin avqustunda ATƏT ABŞ-dan olan həmsədri Riçard Hoaqland digər həmsədrlərlə həmrəy şəkildə münaqişənin həlli üzrə atılmalı olan mərhələli addımları açıqladı. Bu günlərdə Rusiya Federasiyası xarici işlər naziri Serqey Lavrov tərəfindən də münaqişənin mərhələli həlli barədə açıqlama verildi.
Mürəkkəb xarakter daşıyan Ermənistan-Azərbaycan münaqişəsinin bir sənədlə həll edilməsinə dair Ermənistanın iddiası utopiyadır və münaqişənin həllinə imkan verməmək üçün bəhanədən başqa bir şey deyildir.
Ermənistanın 2016-cı ilin aprelində təmas xətti boyunca mülki insanları ağır silahlardan hədəfə alması bizə Ermənistan prezidentinin şəxsən iştirak etdiyi Xocalı soyqırımının acılarını bir daha xatırlatdı. Azərbaycan silahlı qüvvələrinin əks-həmlə tədbirləri ilə Ermənistanın mülki insanlara qarşı təxribat və hücumlarının qarşısı alındı.
1988-ci il Sumqayıt hadisələrinin SSRİ rəhbərliyi, SSRİ Dövlət Təhlükəsizlik Komitəsi və Ermənistan SSR DTK tərəfindən təşkil olunması SSRİ Baş Prokurorluğu tərəfindən aparılan və Azərbaycan Baş Prokurorluğu tərəfindən təkrar icraata götürülən istintaq vasitəsilə təsdiq olunub. Sumqayıt hadisələrinin təşkilatçısı və onu törədən şəxs əslən erməni Eduard Qriqoryan müəmmalı şəkildə Ermənistanda həbsdən azad edilib. Hal-hazırda onun xüsusi himayə altında harada olduğunu Ermənistan rəhbərliyi gözəl bilir.
Sumqayıtda törədilmiş cinayət araşdırıldı və onun iştirakçısı olan şəxslər, o cümlədən azərbaycanlılar ən ağır cəza növü ilə cəzalandırıldılar. Ermənistan ərazisində, işğal olunmuş Azərbaycan ərazilərində azərbaycanlılara qarşı törədilmiş heç bir cinayət işi, o cümlədən insanlıq əleyhinə cinayət əməli olan Xocalı soyqırımı araşdırılmayıb.
Avropa Şurası Parlament Assambleyasındakı çıxışı ilə Ermənistan rəhbərliyi yenə də beynəlxalq ictimaiyyəti aldatmağa, Ermənistanda mövcud olan köklü siyasi, iqtisadi və sosial problemlərdən diqqəti yayındırmağa çalışıb.
Ermənistan rəhbərliyi nəhayət başa düşməlidir ki, nə qədər tez münaqişə həll olunarsa, bir qədər də tez Ermənistan əhalisi yaranacaq regional əməkdaşlıq imkanlarından faydalana biləcək”.
www.oxu.az
"
"Prezident Ukraynaya səfər edəcəkAzərbaycan prezidenti İlham Əliyev yaxın zamanda Ukraynaya səfər edəcək.
Oxu.Az xəbər verir ki, bu barədə Azərbaycanın Ukraynadakı fövqəladə və səlahiyyətli səfiri Azər Xudiyev “Ukrinform” verdiyi müsahibədə bildirib.
“2016-cı ildə Ukrayna prezidenti Pyotr Poroşenko geniş rəsmi nümayəndə heyəti ilə Azərbaycanda rəsmi səfərdə olub. Səfər çərçivəsində hazırda gerçəkləşdirilməsi ilə məşğul olduğumuz çox önəmli razılaşmalar əldə olunub. Ümid edirik ki, yaxın gələcəkdə Azərbaycan prezidenti İlham Əliyevin də Ukraynaya cavab səfəri olacaq. Bu səfər bizim münasibətlərin inkişafı və möhkəmlənməsinə böyük stimul verə bilər”, - deyə Xudiyev bildirib.
Onun sözlərinə görə, prioritet istiqamətlər artıq müəyyənləşib, səfər zamanı tərəflərin sənədlərdən ibarət paketi imzalaması planlaşdırılır.
“Hal-hazırda biz ikitərəfli münasibətlərin inkişafı və möhkəmlənməsi istiqamətində fəaliyyətimizi müəyyənləşdirəcək müvafiq sənədlərin tərtibatı ilə məşğuluq”, – deyə səfir bildirib.
www.oxu.az
"
"Qənirə Paşayevadan AŞPA-ya sərt ittiham: İkili standartlar varAŞPA-da yenə də ikili standartın şahidi olduq: birincisi, “Rusiyaya Ukraynanın Krım bölgəsini işğal edibsiniz, ona görə sizin buradakı səsvermə hüququnuzu əlinizdən almışıq” deyənlər Azərbaycan torpaqlarını işğal etmiş işğalçı Ermənistanın işğalçı prezidentini AŞPA-ya dəvət edib, çıxış verdilər.
Oxu.Az xəbər verir ki, bunu Azərbaycanın AŞPA-dakı nümayəndə heyətinin üzvü Qənirə Paşayeva deyib.
“Rusiyanın Assambleyada təkrar fəaliyyətinə dair qəbul etdiyimiz qətnamələrə əməl etmədən olmaz”, - deyən AŞPA-nın 1416 saylı qətnaməsi də daxil olmaqla, Ermənistanın işğal etdiyi Azərbaycan torpaqlarını azad etməsini nəzərdə tutan qətnamələrinə əməl etməyən Ermənistanı heç bir şərt irəli sürmədən Assambleyaya dəvət edib, çıxış verir. Həm də işğalçı ölkənin işğal prosesində iştirakını növbəti dəfə də fəxrlə deyən prezidentinə təriflər yağdıraraq. Belə çıxır ki işğal edilən xristian ölkəsi torpağıdırsa, onu törədənlərə qarşı sərt mövqe ortaya qoyulur, amma işğal edilən müsəlman ölkənin torpağıdırsa, işğalçı hətta mükafatlandırılır”, – deyən millət vəkilinin sözlərinə görə, budur bu təşkilatdakı növbəti dəfə şahid olunan mənzərə, dəhşətli ikili standartlar:
“Azərbaycan nümayəndə heyətinin bütün üzvləri Sarkisyana sual üçün yazılmışdı və təbii ki, o, çıxışa gəlməzdən öncə siyahını görmüşdü. Çünki suala yazılanların siyahısını hər kəs görə bilir. Ona görə də rəsmi olaraq çıxış və suallara cavab üçün ayrılan bir saatın yarısını onu ifşa edəcək suallardan qaçmaq üçün çıxışına ayırdı və çıxışını uzatdı. Prosedur qaydalara görə, əvvəlcə AŞPA qruplarının təmsilçiləri, sonra ölkələr üzrə millət vəkillərinin sualları cavablandırılır. Sarkisyan qrup təmsilçilərinin suallarına qəsdən o qədər uzun cavablar verirdi ki, millət vəkillərinə sual çatmasın və nəticədə ölkələr üzrə iki millət vəkili sual verə bildi. Onlardan ikincisi və sonuncusu nümayəndə heyətimizin rəhbəri Səməd Seyidov oldu. Son dəqiqələrdə Səməd müəllimə zaman çatdı. Səməd müəllim prosedur olaraq hər millət vəkilinin sual verilməsi üçün ayrılan 30 saniyədə, əslində, Sarkisyanı tamamilə ifşa etdi və Assambleyaya onun nə qədər yalan danışdığını bəyan etmiş oldu. Sarkisyan zamanı niyə uzadırdı, bunu hamımız bilirdik, çünki daha çox ifşa olunacağını çox gözəl bilirdi... Amma bu yalanları danışan işğalçı qədər, ona burada çıxış imkanı yaradanları qınayırıq. İşğalçılar arasında fərq qoyulmamalıdır...”
Deputatın bildirdiyinə görə, torpaqlarımızı hərbi yolla azad etmək gücünü daha da artırmalıyıq:
“Allah dövlətimizə və ordumuza yardımçı olsun. Qarşımızda çox həyasız bir düşmən var. Bu gün işğalçı Sarkisyanın çıxışı bir daha bunu göstərdi. Təəssüf ki, xristian həmrəyliyi daha da güclənir. Bu faktor çox ciddi məsələdir”.
Kamil HƏMZƏOĞLU
www.oxu.az
"
"İlham Əliyev Davosda Netanyahu ilə görüşdüYanvarın 24-də Azərbaycan Respublikasının prezidenti İlham Əliyevin Davosda İsrail Dövlətinin baş naziri Benyamin Netanyahu ilə görüşü olub.
Oxu.Az xəbər verir ki, görüşdə İsrailin baş naziri Benyamin Netanyahunun Azərbaycana səfəri məmnunluqla xatırlanıb, səfərin nəticələrinin Azərbaycan-İsrail əlaqələrinin inkişafına yeni təkan verdiyi qeyd olunub.
Söhbət zamanı ikitərəfli əlaqələrin müxtəlif aspektləri müzakirə edilib, gələcək əməkdaşlıq haqqında fikir mübadiləsi aparılıb.
www.oxu.az
"
"Səməd Seyidovdan sessiya zamanı Sarkisyana sərt cavabAzərbaycanın AŞPA-dakı nümayəndə heyətinin rəhbəri, qurumun vitse-prezidenti Səməd Seyidov AŞPA-nın iclasında çıxış edən Ermənistan prezidenti Serj Sarkisyana cavab verib.
Oxu.Az-ın APA-ya istinadən məlumatına görə, S.Seyidov Ermənistan prezidentinin çıxışına toxunaraq onun dünya ictimaiyyətini aldatdığını bildirib: 
“Siz Azərbaycana qarşı müharibənin lideri olmusunuz. Niyə çıxışınızda Xocalı faciəsi barədə danışmadınız? Orada uşaqlar, yaşlı insanlar, qadınlar daxil olmaqla ermənilər tərəfindən təxminən 600 nəfər öldürüldü. Niyə etnik təmizləmə barədə danışmadınız? Hazırda siz beynəlxalq ictimaiyyəti aldatmağa çalışırsınız. Nə bu təşkilatın, nə də digər təşkilatların qətnamələrini yerinə yetirirsiniz. BMT, Avropa İttifaqı, Avropa Şurası, digər təşkilatlar Azərbaycan torpaqlarının işğalı barədə danışıb. Siz bu təşkilatlardan heç kəsi qəbul etməyə hazır deyilsiniz”.
www.oxu.az
"
"İlham Əliyev Davosda liderlərin toplantısında – FOTODavosda Dünya İqtisadi Forumu çərçivəsində “Neft və qaz sənayesi siyasəti üzrə liderlərin toplantısı” adlı sessiya keçirilib.
Oxu.Az-nın məlumatına görə, Azərbaycan prezidenti İlham Əliyev sessiyada iştirak edib.
Dövlət və hökumət başçıları ilə yanaşı, dünyanın aparıcı enerji şirkətlərinin rəhbərlərinin, mütəxəssislərin və alimlərin də qatıldığı sessiyada neft və qaz sənayesinin perspektivləri barədə fikir mübadiləsi aparılıb.











www.oxu.az
"
"PA işçilərinin say həddi artırıldıPrezidentin Administrasiyasının (PA) strukturundakı dəyişikliklər açıqlanıb.
Oxu.Az APA-ya istinadən xəbər verir ki, Azərbaycan prezidenti İlham Əliyev 30 may 2017-ci ildə “Azərbaycan Respublikası Prezidentinin Administrasiyasının strukturunun təsdiqi və işçilərinin say həddinin müəyyən edilməsi haqqında” sərəncam imzalayıb.
Sərəncama əsasən, PA-nın strukturu yenidən təşkil edilib, işçilərin say həddi 410 ştat vahidi müəyyən edilib. O cümlədən prezidentin Millətlərarası münasibətlər, multikulturalizm və dini məsələlər üzrə köməkçisi xidməti yaradılıb. Azərbaycan prezidenti İlham Əliyevin 9 yanvar 2018-ci il tarixli sərəncamı ilə Prezidentin Millətlərarası münasibətlər, multikulturalizm və dini məsələlər üzrə köməkçisinin xidməti ləğv edilib, Millətlərarası münasibətlər, multikulturalizm və dini məsələlər şöbəsi yaradılıb. Millətlərarası münasibətlər, multikulturalizm və dini məsələlər şöbəsinin ştat vahidi bir şöbə müdiri olmaqla, altı ştat vahidi təsdiqlənib. Dövlət qulluğu və kadr məsələləri şöbəsində şəxsi işlərin aparılması sektorunda ştat vahidi isə artırılaraq, iki ştat vahidindən dörd ştat vahidinə qaldırılıb. Beləliklə, PA işçilərinin say həddi 410 ştat vahidindən 412 ştat vahidinə qalxıb. 
Qeyd edək ki, Etibar Nəcəfov bir müddət əvvəl PA-nın Millətlərarası münasibətlər, multikulturalizm və dini məsələlər şöbəsinin müdiri təyin edilib.
www.oxu.az
"
"Deputat AŞPA-da “Qarabağ” komandasından danışdıBu gün Ağdamın “Qarabağ” futbol klubu rəqiblərini doğma şəhərində qəbul edə bilmir: bunun səbəbi Azərbaycanın Ağdam rayonunun artıq 25 ildir ki, Ermənistan silahlı qüvvələri tərəfindən işğal altında olmasıdır.
Oxu.Az verir ki, bu fikri AŞPA-nın qış sessiyasının plenar iclasında müasir idmanda və futbolda yaxşı idarəçiliyə dair məruzələr dinlənildikdən sonra Azərbaycan nümayəndə heyətinin üzvü Rövşən Rzayev çıxışında səsləndirib.
Futbolun vətəni olan Avropada bu idman növündən çox danışmağa ehtiyacın olmadığını bildirən deputat son illərdə Ağdamın “Qarabağ” klubunun müvəffəqiyyətlərindən bəhs edib, ilk dəfə olaraq milli klubumuzun liqalar turnirinə vəsiqə qazandığını, güclü futbol klubları ilə oyunlarda əldə etdiyi qələbələrlə hər kəsi təəccübləndirdiyini bildirib.
Millət vəkili əlavə edib ki, klubun üzvləri zəfərlərinin sevincini yaşaya bilmirlər, çünki onlar rəqiblərini doğma şəhərdə – Ağdamda qəbul edə bilmirlər. Ermənistan silahlı qüvvələrinin “Qarabağ” klubunun vaxtilə rəqiblərini qəbul etdiyi stadionu da yerlə-yeksan etdiyini diqqətə çatdıran R.Rzayev bütün dünyanın bu işğaldan xəbəri olduğunu bildirərək vurğulayıb ki, təcavüzkarı beynəlxalq hüquqa riayət etməyə, işğal altındakı ərazilərdən geri çəkilməyə məcbur etmək lazımdır:
“Təəssüflər olsun ki, ikili standartlar siyasəti aparıldığı üçün Dağlıq Qarabağ münaqişəsi öz həllini tapmayıb. Əgər ikili standartlar olmasaydı, bəlkə də, münaqişə öz həllini tapar və gənc futbolçular rəqiblərini öz doğma yurdlarında qəbul edə bilərdilər”.
Kamil HƏMZƏOĞLU
www.oxu.az
"
"Millət vəkili: Makronun hərəkəti terrora və separatçılığa dəstəkdirFransanın Türkiyənin öz təhlükəsizliyini təmin etmək üçün terrorçulara qarşı başlatdığı əməliyyatla bağlı BMT Təhlükəsizlik Şurasında məsələ qaldırması, həmin Təhlükəsizlik Şuasının Dağlıq Qarabağ probleminə qarşı dörd bəlli qətnaməsinə əməl etmək istəməyən Ermənistana isə heç nə deməməsinin adı ikili standart deyil, terrora və separatçılığa dəstəkdir. 
Oxu.Az xəbər verir ki, bunu millət vəkili Sahib Alıyev deyib.
O bildirib ki, Fransa prezidenti Emmanuel Makron “forpostbaşı” Serj Sarkisyanla dünənki görüşdən sonra verdiyi açıqlamada təcavüzkarla təcavüzlə üzləşəni eyniləşdirərək “tərəfləri qarşılıqlı güzəştə səsləyirəm” deməməli idi, BMT Təhlükəsizlik Şurasının daim üzvü və həmsədr ölkə olaraq bu qurumun dörd qətnaməsinin yerinə yetirilməsini tələb etməli idi: 
“Bu tələb səslənmirsə, Minsk qrupunun həmsədrlərindən biri olan Fransa onun prezidentinin dediyi kimi, “qərəzsiz vasitəçi” yox, bir daha vurğulayırıq, terrorçuluğun, separatizmin və təcavüzün dəstəkçisi kimi çıxış edir”.
Kamil HƏMZƏOĞLU
www.oxu.az
"
"Rasim Musabəyov Ermənistan hökumətini ifşa etdiMilli Məclisin deputatı Rasim Musabəyov öz “Facebook” səhifəsində Ermənistan hökumətinin birinci şəxslərinin ölkədəki iqtisadi vəziyyətdə bağlı yalan bəyanatlarını ifşa edən status paylaşıb.
“Ermənistanın baş naziri Karen Karapetyan Davosda – Dünya İqtisadi Forumunda investorları çəkinmədən ölkəsinə investisiyalar qoymağa çağırıb. O, bunu Ermənistan iqtisadiyyatının yaxşı vəziyyətdə olması ilə əsaslandırıb. 2017-ci ilin yekunlarına görə, ÜDM 7%, sənaye istehsalatında 12%, xidmət sektorunda 14%, ixracda 23.5% və idxalda 28% artım elan olunub”.
“Ancaq rəsmi statistika nədənsə artımın mis və molibdenin münasib qiymət konyunkturası, həmçinin dövlət borcunun çoxalması hesabına baş verdiyini göstərmir. Axı bu çağırışlara baxmayaraq, nə xarici investorlar, diaspora, nə də yerli “qolçomaqlar” Ermənistana yatırım qoymağa tələsmir. Ermənistan iqtisadiyyatı kağızda yüksəlişdə olsa da, əslində, ölkənin bazarı kiçilir, əhalinin gəlirləri azalır, daxili ticarət dövriyyəsi həm pul, həm də fiziki baxımdan geriləyir, dövlət borcu isə 15 faizə qalxıb. Bu ölkənin vətəndaşları heç bir ümid yeri olmayan yoxsulluğa qərq olublar və çıxış yolunu ölkədən köçməkdə görürlər. Ermənistanın ikimənalı iqtisadi statistikası bundan ibarətdir”, - deyə Musabəyov bildirib.
www.oxu.az
"
"Deputat: Ermənistan müsəlman ölkələrinin dostu ola bilməz – FOTOXəbər verildiyi kimi, İslam Əməkdaşlıq Təşkilatı Parlament İttifaqının (İƏT Pİ) illik tədbirlərində və XIII sessiyasında Ermənistanın təcavüzkarlıq siyasətini pisləyən və Xocalı soyqırımı ilə bağlı qətnamələr qəbul olunub.
Oxu.Az xəbər verir ki, qətnamələrin təşəbbüsçü  Azərbaycanın sözügedən qurumdakı nümayəndə heyəti olub.
Azərbaycan nümayəndə heyətinin rəhbəri Gövhər Baxşəliyeva Oxu.Az-a açıqlamasında bildirib ki, o, sessiyada çıxışı zamanı beynəlxalq hüquqa və BMT Təhlükəsizlik Şurasının qətnamələrinə zidd olaraq, Qüds şəhərinin İsrailin paytaxtı kimi tanınması və ABŞ səfırliyinin bu şəhərə köçürülməsi ilə bağlı qərarın bütün müsəlman  aləmində böyük narahatlıq doğurduğunu söyləyib:
“Qeyd etdim ki, bu, Fələstin-İsrail münaqişəsinin ədalətli həllinə mənfi təsir edə, regionda təhlükəli fəsadlara gətirib çıxara bilər və bu baxımdan, ABŞ qərarına yenidən baxmalıdır. Eyni zamanda, vurğuladım ki,  Fələstin-İsrail münaqişəsinin sülh yolu ilə, Şərqi Qüdsün Fələstinin paytaxtı olmaqla iki dövlət prinsipi əsasında həllinin tərəfdarıyıq və  Azərbaycan olaraq, daim Fələstin xalqının yanındayıq. Bununla yanaşı, çıxışımda  İƏTPİ-nin üzv dövlətlərinə, dünya müsəlmanlarına Qarabağ münaqişəsinin həllində Azərbaycana göstərdikləri dəstəyə görə təşəkkürümü bildirdim  və qeyd etdim ki, 24 ildən artıqdır, Ermənistan Azərbaycanın Dağlıq Qarabağ bölgəsi və ətraf yeddi rayonu daxil olmaqla 20 faiz torpaqlarını işğal edib, bir milyondan artıq azərbaycanlı qaçqın və məcburi köçkün vəziyyətinə düşüb. Onu da vurğuladım ki, bu gün Ermənistan müxtəlif müsəlman ölkələri ilə dostluq münasibətləri qurmaq istəyir, ancaq dünya müsəlmanları bilməlidirlər ki, müqəddəs məscidlərimizi və digər dini abidələrimizi viran qoyan Ermənistan müsəlman ölkələrinin dostu ola bilməz...”
Millət vəkili bildirib ki, çıxışlardan sonra Daimi İxtisaslaşmış Komitələrinin məruzəçiləri danışıb. Sonra İnsan hüquqları, qadın və ailə məsələləri üzrə Komitənin məruzəçisi kimi, o, özü  çıxış edib:
“Komitədə müzakirə edilmiş qətnamə layihələri səsə qoyularaq yekdilliklə qəbul edildi. Siyasi məsələlər və Xarici əlaqələr Komitəsinin məruzəçisinin çıxışından sonra bu komitə tərəfindən təqdim edilən qətnamə layihələri də müzakirə edilərək, qəbul olundu. Bu zaman Komitəyə Azərbaycan nümayəndə heyəti tərəfindən təqdim edilmiş iki qətnamə layihəsi də səsə qoyularaq qəbul olundu”.



Kamil HƏMZƏOĞLU
www.oxu.az
"
"Prezident: Gələcək neft və qazdan ibarət deyilGələcək neft və qazdan ibarət deyil, onlar bir gün tükənəcək. Gələcək innovasiya, texnologiya, yaxşı idarəçilik, şəffaflıq və sahibkarlığa dövlət dəstəyindən ibarət olacaq.
Oxu.Az xəbər verir ki, bunu Azərbaycan Prezidenti İlham Əliyev yanvarın 23-də Davosda Dünya İqtisadi Forumunun “Strateji baxış: Avrasiya” adlı interaktiv iclasında aparıcının suallarını cavablandırarkən deyib.
“İqtisadiyyatın şaxələndirilməsi bizim əsas məqsədimizdir. Düşünürəm ki, biz bu istiqamətdə yaxşı uğurlar əldə etmişik. Neftin qiyməti kəskin aşağı düşən zaman mən Azərbaycanda bildirdim ki, bizim üçün postneft dövrü başladı və biz neft və qazı unutmalıyıq. Əlbəttə, biz hazırda icra etdiyimiz layihələri başa çatdırmalıyıq, ancaq əsas gəlir mənbələri kimi biz texnologiya, innovasiya, sənaye, sahibkarlıq və kənd təsərrüfatı sahələrini nəzərdən keçirməliyik. Biz ciddi islahatlar həyata keçirməyə başladıq və onlar artıq yaxşı nəticə verir. Ötən il iqtisadiyyatımızın qeyri-neft sektoru təqribən 3 faiz və qeyri-neft sənayemiz 4 faiz artmışdır. Bu səbəbdən qeyd etməliyəm ki, artıq şaxələndirmə prosesi başlayıb və bizim bu prosesi səngitmək niyyətimiz yoxdur”, - deyə dövlət başçısı bildirib.
Onun sözlərinə görə, “hazırda neftin qiyməti artmaqdadır, ancaq bu, sadəcə bizim ehtiyatlarımızı artıracaq. Biz xərclərimizin optimallaşdırılmasına nail olmuşuq. Ötən il neftin qiymətinin hələ də aşağı olmasına baxmayaraq, biz ehtiyatlarımıza daha 4,5 milyard dollar əlavə edə bilmişik. Bu isə o deməkdir ki, hətta neftin qiyməti aşağı olsa belə bizim üçün narahatlığa səbəb yoxdur. Builki büdcəmizdə neftin qiymətinin 45 dollar səviyyəsində olması nəzərdə tutulub və bundan artıq toplanan bütün vəsait Neft Fonduna yönləndiriləcək”.
“Bununla yanaşı, biz anlamalıyıq ki, neft-qaz iqtisadiyyatımızın əsas hissəsi olmaqda davam edəcək. Ancaq artıq bu gün qeyri-neft sektoru ümumi daxili məhsulun təqribən 70 faizini təşkil edir. Bizim hədəfimiz ixracımızı şaxələndirmək və ixracyönümlü qeyri-neft məhsullarının siyahısını genişləndirməkdir.
Enerji layihələrinə gəldikdə, onlar bizim üçün və region üçün əhəmiyyətlidir. Təşəbbüskarı olduğumuz layihələr regionun enerji xəritəsini dəyişib. Gürcüstanın Supsa limanına qədər inşa etdiyimiz ilk kəmər Xəzər dənizini Qara dənizlə birləşdirdi. Daha sonra inşa etdiyimiz Bakı-Tbilisi-Ceyhan neft kəməri Xəzər dənizini Aralıq dənizi ilə birləşdirdi. Bundan sonra həmin marşrut boyu biz qaz kəmərini də inşa etdik. Beləliklə, biz karbohidrogen ehtiyatlarımız üçün şaxələnmiş ixrac marşrutlarına malikik və geniş mənada tərəfdaşlarımızın, o cümlədən Avropada olan tərəfdaşlarımızın enerji təhlükəsizliyini təmin edirik. Avropa İttifaqının üzvü olan bəzi dövlətlərin neftə tələbatının böyük hissəsi Azərbaycan tərəfindən təmin edilir. İki-üç ildən - “Cənub Qaz Dəhlizi” layihəmiz uğurla icra olunandan sonra onlar bizim təbii qaz ehtiyatlarımıza da çıxış əldə edəcəklər”, - deyə İlham Əliyev əlavə edib.
Prezident bildirib ki, eyni sözləri Azərbaycanın nəqliyyat layihələrimiz haqqında da söyləmək olar:
“Bakı-Tbilisi-Qars dəmir yolu layihəsi regionun nəqliyyat xəritəsini dəyişdirdi. Bu gün bu, Çindən Avropaya olan ən qısa marşrutdur - əvvəllər bu məsafə 30-35 gün ərzində qət olunurdusa, artıq bu gün iki həftə ərzində qət edilir. Beləliklə, bu nəqliyyat və enerji şaxələndirilməsinin yeni xəritəsidir və düşünürəm ki, açıq okeana çıxışı olmayan bir ölkə kimi Azərbaycan regional nəqliyyat dəhlizinə çevrilmişdir. Ancaq əlbəttə ki, hələ də görüləcək işlərimiz var.
Gələcək neft və qazdan ibarət deyil, onlar bir gün tükənəcək. Gələcək innovasiya, texnologiya, yaxşı idarəçilik, şəffaflıq və sahibkarlığa dövlət dəstəyindən ibarət olacaq”.
A.M.
www.oxu.az
"
"İlham Əliyev: Azərbaycanda daxili risk və ya təhdidlər mövcud deyilAzərbaycan ərazilərinin 20 faizini işğal etmiş Ermənistan istisna olmaqla, bütün qonşuları ilə - Xəzərin digər sahilində yerləşən Qazaxıstan və Türkmənistan daxil olmaqla, Gürcüstan, Türkiyə, İran və Rusiya ilə çox yaxşı münasibətlərə malikdir.
Oxu.Az xəbər verir ki, bunu Azərbaycan Prezidenti İlham Əliyev yanvarın 23-də Davosda Dünya İqtisadi Forumunun “Strateji baxış: Avrasiya” adlı interaktiv iclasında aparıcının suallarını cavablandırarkən deyib.
“Sözsüz ki, qonşuluq problem də ola bilər, üstünlük də. Bu, sizin siyasətinizdən və qonşularla əlaqələrdən asılıdır. Məncə, hər bir ölkə üçün qonşularla münasibətlər prioritet olmalıdır, xüsusilə də bizim regionda. Azərbaycanda daxili risk və ya təhdidlər mövcud deyil və biz sərhədlərimiz boyu təhlükəsizliyimizi təmin etməliyik. Bunun ən yaxşı yolu isə öz ölkənin milli maraqlarına əsaslanaraq eyni zamanda qonşu dövlətlərin maraqlarını anlamaqla olduqca praqmatik və səmimi münasibətlərin qurulmasıdır. Hesab edirəm ki, Azərbaycanda biz belə bir tərəfdaşlığı qura bilmişik. Ərazilərimizin 20 faizini işğal etmiş Ermənistan istisna olmaqla, Azərbaycan bütün qonşuları ilə - Xəzərin digər sahilində yerləşən Qazaxıstan və Türkmənistan daxil olmaqla, Gürcüstan, Türkiyə, İran və Rusiya ilə çox yaxşı münasibətlərə malikdir”, - deyə dövlət başçısı əlavə edib.
Onun sözlərinə görə, Azərbaycanın regionda olan hər bir ölkə ilə xüsusi əməkdaşlıq formatı var:
“Biz gənc müstəqil ölkəyik - cəmi 26 yaşımız var. Ancaq hesab edirəm ki, Azərbaycan, sözün əsl mənasında, müstəqil ölkə olmağa müvəffəq olub və bu, ona həqiqi müstəqil siyasət aparmağa imkan verib. Bu siyasət milli maraqlarımıza əsaslanır və heç bir qonşu dövlətin maraqlarına zidd deyil.
Hesab edirəm ki, coğrafi baxımdan əsas qonşularından kiçik olan ölkə üçün düzgün balansı tapmaq və bu qonşuluqdan üstünlük kimi istifadə etmək çox vacibdir. Çünki böyük qonşular həm də böyük bazar deməkdir. Bizim üçün isə ən yaxşı bazar qonşu dövlətlərin bazarlarıdır.
Beləliklə, qarşılıqlı maraq, maraqların balanslaşdırılması və digərlərinin daxil işlərinə müdaxilə olunmaması, habelə regionda əməkdaşlıqla bağlı praqmatik yanaşmanın mövcudluğu ölkəmizin uğurlarının, daxili sabitliyin və yaxşı gələcək perspektivlərin səbəblərindəndir”.
A.M.
www.oxu.az
"
"Prezident İlham Əliyev Davosda görüşlərini davam etdirir – FOTO + YENİLƏNİBPrezident İlham Əliyev Davosda ABŞ-ın “Blackstone” şirkətinin həmtəsisçisi və icraçı direktoru Stiven Şvarzman ilə görüşüb.
Oxu.Az xəbər verir ki, Stiven Şvarzman bir müddət bundan əvvəl Azərbaycanda səfərdə olduğunu, ölkəmizin tarixi və müasir simasının onda dərin təəssürat yaratdığını bildirdi. O, “Blackstone” şirkətinin Azərbaycan Dövlət Neft Fondu ilə əməkdaşlığının uğurlu olduğunu vurğuladı.
Prezident İlham Əliyev “Blackstone” şirkətinin ölkəmizlə əməkdaşlığını müsbət qiymətləndirdi. Görüşdə gələcək əməkdaşlığa dair məsələlər müzakirə olundu.

***
Prezident İlham Əliyev Davosda “Lazzard Freres” şirkətinin sədri və baş icraçı direktoru Metyu Piqas ilə görüşüb.
Oxu.Az xəbər verir ki, Metyu Piqas “Lazzard Freres” şirkətinin uzun illərdir Azərbaycanda uğurla fəaliyyət göstərdiyini bildirdi. O, gələcəkdə ölkəmizdə yeni biznes layihələrində iştirak edəcəklərinə ümidvar olduğunu vurğuladı.
Prezident İlham Əliyev “Lazzard Freres” şirkətinin ölkəmizdəki fəaliyyətini müsbət qiymətləndirdi və onun Azərbaycanda gələcək fəaliyyətinin də uğurlu olacağına əminliyini ifadə etdi.

***
Yanvarın 23-də Azərbaycan Respublikasının Prezidenti İlham Əliyevin Davosda Səudiyyə Ərəbistanının energetika, sənaye və təbii sərvətlər naziri Xəlid Əl Falih ilə görüşü olub.
Oxu.Az xəbər verir ki, Xəlid Əl Falih Səudiyyə Ərəbistanının Kralı Salman bin Əbdüləziz Al Səudun salamlarını və rəğbət hissini dövlətimizin başçısına çatdırdı. O, Kralın Azərbaycan Prezidentinin bu yaxınlarda ona göndərdiyi məktubdan böyük məmnunluq hissi keçirdiyini bildirdi.
Prezident İlham Əliyev məktubunda Krala və Səudiyyə Ərəbistanına dərin hörmətini ifadə etdiyini, ölkələrimiz arasında tərəfdaşlıq və əməkdaşlığın genişləndirilməsinə hazır olduğunu vurğuladı. Ölkələrimiz arasında siyasi münasibətlərin yüksək səviyyədə olduğunu deyən dövlətimizin başçısı əməkdaşlığın genişləndirilməsi üçün perspektivlərin, iqtisadi, enerji təhlükəsizliyi və ticarət sahələrində əməkdaşlıq üçün yaxşı imkanların mövcudluğunu bildirdi. Söhbət zamanı OPEC çərçivəsində əməkdaşlıqdan və SOCAR və “Saudi Aramco” şirkətləri arasında işbirliyindən danışıldı. Prezident İlham Əliyev Səudiyyə Ərəbistanının Kralı Salman bin Əbdüləziz Al Səudun salamlarına görə təşəkkür etdi, onun da salamlarını Səudiyyə Ərəbistanının Kralına çatdırmağı xahiş etdi.

***
Azərbaycan Respublikasının Prezidenti İlham Əliyevin Davosda “Microsoft” şirkətinin vitse-prezidenti, Avropa, Yaxın Şərq və Afrika üzrə prezidenti Mişel Van Der Bel ilə görüşü olub.
Oxu.Az xəbər verir ki, görüşdə Azərbaycan iqtisadiyyatının şaxələndirilməsi istiqamətində görülən işlərdən, qeyri-neft sektorunun inkişafı ilə bağlı atılan uğurlu addımlardan danışıldı. Azərbaycanda informasiya-kommunikasiya texnologiyaları sahəsinin prioritet istiqamətlərdən biri olduğu qeyd edildi və bu sahədə əldə olunan nailiyyətlərdən söhbət açıldı. “Microsoft” ilə uğurlu əməkdaşlığın həyata keçirildiyi bildirildi və əməkdaşlığın perspektivləri müzakirə olundu.

***
Azərbaycan Respublikasının Prezidenti İlham Əliyev Davosda “SUEZ GROUP” şirkətinin baş icraçı vitse-prezidenti və “MEDEF International”ın Fransa-Azərbaycan Biznes Şurasının sədri xanım Marie-Ange Debon ilə görüşüb.
Oxu.Az xəbər verir ki, xanım Marie-Ange Debon Prezident İlham Əliyevə “SUEZ GROUP”un Azərbaycanda həyata keçirdiyi layihələr barədə məlumat verərək ölkəmizdəki tərəfdaşlarla çox uğurla əməkdaşlıq etdiklərini bildirdi. Gələcək planlar barədə danışan Marie-Ange Debon Prezident İlham Əliyevə su, kanalizasiya və yağış sularının aradan qaldırılması sahələrindəki yeni texnologiyalar barədə məlumat verdi.
Prezident İlham Əliyev “SUEZ GROUP”un gördüyü işlərdən məmnunluğunu bildirdi. Dövlətimizin başçısı Azərbaycanın gələcəkdə də “SUEZ GROUP”la əməkdaşlıq etməkdə maraqlı olduğunu qeyd etdi.

***
Azərbaycan Respublikasının Prezidenti İlham Əliyev Davosda “VTB Bank”ın prezidenti, idarə heyətinin sədri Andrey Kostin ilə görüşüb.
Oxu.Az xəbər verir ki, Andrey Kostin Azərbaycanda fəaliyyətlərini inkişaf etdirmək əzmində olduqlarını vurğulayaraq kapitalın həcmini artırmağa maraq göstərdiklərini bildirdi. “VTB Bank”ın prezidenti qarşılıqlı investisiya imkanlarının öyrənilməsinin əhəmiyyətindən danışdı və Azərbaycan Dövlət Neft Fondu ilə uğurlu əməkdaşlıq etdiklərini vurğuladı. O, bu işlərdə verdiyi dəstəyə görə Prezident İlham Əliyevə minnətdarlıq etdi.
Prezident İlham Əliyev ölkəmizin “VTB Bank” ilə əməkdaşlığının genişləndirilməsindən məmnunluğunu ifadə etdi, Azərbaycan Dövlət Neft Fondunun “VTB Bank”ın fəal səhmdarlarından biri olduğunu vurğuladı. Dövlətimizin başçısı Azərbaycan tərəfinin “VTB Bank” ilə əməkdaşlığın genişləndirilməsində maraqlı olduğunu dedi və bu əməkdaşlığın ölkəmizdə özəl sektorun fəaliyyətinin genişləndirilməsinə töhfə verəcəyinə əminliyini bildirdi.

***
Davosda keçirilən Dünya İqtisadi Forumunun illik toplantısı çərçivəsində Azərbaycan prezidenti İlham Əliyev Gürcüstanın baş naziri Giorgi Kvirikaşvili ilə görüşüb.
Oxu.Az xəbər verir ki, görüşdə ikitərəfli münasibətlər, strateji tərəfdaşlıq və uğurla həyata keçirilən birgə layihələr barədə müzakirə aparılıb.
Tərəflər istifadəyə verilmiş Bakı-Tbilisi-Qars dəmir yolu layihəsinin əhəmiyyətini vurğulayıblar. Qeyd olunub ki, bu layihə böyük rol oynayır və regionda yeni imkanlar yaradır.
Görüşdə enerji resurslarının tranziti sahəsindəki əməkdaşlıq, həmçinin ticari-iqtisadi əlaqələrin inkişafı məsələlərinə toxunulub. Tərəflər iki ölkə arasında tərəfdaşlığın region üçün vacibliyini qeyd ediblər.

A.M.
www.oxu.az
"
"İlham Əliyev: OPEK+ razılaşması 2018-ci ildən sonra da uzadılmalıdırBakı hesab edir ki, OPEC-ə daxil olan və olmayan ölkələrin (OPEC+) hasilatın azaldılmasına dair sazişi 2018-ci ildən sonra uzadılacaq.
Oxu.Az xəbər verir ki, bunu RİA Novosti-yə Azərbaycan Prezidenti İlham Əliyev deyib.
“Hesab edirik ki, OPEC və qeyri-OPEC formatı davam etdiriləcək. O davam etməlidir. İndi yaxşı ki, onu ilin sonuna qədər uzatdılar. Lakin mən düşünürəm ki, ondan sonra da uzatmaq lazım gələcək”, - deyə İlham Əliyev bildirib.
İlham Əliyev xatırladıb ki, Bakı neftin qiymətlərinin sabitləşdirilməsi üzrə OPEC+ sazişini dəstəkləyir və hətta hasilatın azaldılmasına dair öhdəliklərini artıqlaması ilə yerinə yetirir:
“Biz həmişə hasilatın azaldılmasını dəstəkləmişik və dəstəkləyirik və öz öhdəliklərimizi yerinə yetiririk. Hətta artıqlaması ilə yerinə yetiririk”.
Dövlət başçısı əlavə edib ki, çərşənbə axşamı Davosda OPEC-in baş katibi Məhəmməd Barkindo ilə görüşdüyünü əlavə edib:
“O bizim öz öhdəliklərini yerinə yetirən ölkə kimi rolumuzu yüksək qiymətləndirib və OPEC və qeyri-OPEC-in yaxışlaşmasında mühüm rol oynadığımızı bildirib”, - deyə Azərbaycan prezidenti söyləyib.
A.M.
www.oxu.az
"
"Azərbaycan Prezidenti: Rusiya ilə hərbi əməkdaşlıq davam etdiriləcəkRusiya ilə hərbi-texniki əməkdaşlığa dair yeni sazişlər üzrə danışıqlar aparırıq. Bu istiqamətdə heç bir məhdudiyyət görmürük.
Oxu.Az xəbər verir ki, bunu RİA Novosti-yə müsahibəsində Azərbaycan prezidenti İlham Əliyev bəyan edib.
“Bu, daim diqqət mərkəzimizdə olan prosesdir. Hazırda danışıqlar davam edir. Siz daha yaxşı bilirsiniz ki, Rusiyanın hərbi sənayesi inkişaf edir, yeni müasir silahlar yaranır”, - deyə o vurğulayıb.
Dövlət başçısı bu istiqamətdə Rusiya ilə əməkdaşlığı məhsuldar adlandırıb.
Prezident həmçinin qeyd edib ki, Azərbaycanın Rusiya ilə imzaladığı sazişlərin əksəriyyəti icra olunub. Artıq silahların alındığını deyən İ. Əliyev əməkdaşlıq üzrə gələcək planlar üzərində işin davam etdiriləcəyini bildirib. “Azərbaycanda və Rusiyada heç bir məhdudiyyət yoxdur”, - deyə o vurğulayıb.
A.M.
www.oxu.az
"
"Prezident: Azərbaycan artıq Avropa İttifaqının bəzi ölkələrinin neft təminatçısıdırEnerjin layihələrimiz bizim üçün və region üçün çox vacibdir. Bizim təşəbbüs etdiyimiz enerji layihələri regionun enerji xəritəsini dəyişib.
Oxu.Az xəbər verir ki, bunu Azərbaycan prezidenti İlham Əliyev Davos Dünya İqtisadi Forumu çərçivəsində “Strateji perspektivlər: Avrasiya” adlı panel müzakirələrində deyib.
“Gürcüstanın Supsa limanına kimi çəkdiyimiz Bakı-Supsa boru kəməri Xəzəri və Qara dənizi birləşdirdi. İkinci boru xətti Xəzəri və Aralıq dənizini birləşdirən Bakı-Tbilisi Ceyhan boru xətti oldu. Həmin yolla biz qaz boru xəttini də çəkdik. Buna görə də biz karbohidrogenlərin ixrac yollarını diversifikasiya etmişik və tərəfdaşlarımız üçün enerji təhlükəsizliyini təmin edirik. Azərbaycan Avropa İttifaqının bəzi ölkələri üçün artıq neft təminatçısıdır. Cənubi Qaz Dəhlizi layihəsini bitirdikdən sonra Avropa ölkələri bizim təbii qazımıza da çıxış əldə edəcəklər”, - deyə o vurğulayıb.
A.M.
www.oxu.az
"
"İlham Əliyev: Bakı-Tbilisi-Qars regionun nəqliyyat xəritəsini dəyişdiBakı-Tbilisi-Qars dəmir yolu xətti regionun nəqliyyat xəritəsini dəyişdi. Bu, hazırda Çindən Avropaya kimi ən qısa yoldur. Əvvəl olduğu kimi 30-35 gün əvəzinə hazırda bu yola iki həftə sərf olunur.
Oxu.Az xəbər verir ki, bunu Azərbaycan prezidenti İlham Əliyev Davos Dünya İqtisadi Forumu çərçivəsində “Strateji perspektivlər: Avrasiya” adlı panel müzakirələrində deyib.
Dövlət başçısı qeyd edib ki, Azərbaycan regional nəqliyyat mərkəzinə çevrilir. “Biz bu istiqamətdə hələ də işləyirik. Gələcəkdə neft və qaz olmayacaq, onlar bir gün bitəcək. Gələcək innovasiya, yaxşı idarəçilik, effektivlik, menecment, şəffaflıq və sahibkarlığa dövlət dəstəyidir. 
Bir neçə il əvvəl əsas məqsədlərimizdən biri yoxsulluq və işsizliyi aradan qaldırmaq idi. Biz bu məqsədi uğurla icra etdik. Hazırda Azərbaycanda yoxsulluğun səviyyəsi 5,4 faizə düşüb, işsizlik 5 faizdir. Son 15 ildə əhalimiz 1,5 milyon artıb. Ötən il 177 yeni daimi iş yeri açılıb. Bu bizim siyasətimizi nümayiş etdirir”, - deyə o vurğulayıb.
Prezident qeyd edib ki, neft və qaz çox iş yeri yaratmır: “Buna görə də həmişə təhsil, idarəçilik, kənd təsərrüfatı, turizm və xidmətlər sahəsinə baxmalıyıq. Biz islahatlar keçirdik və bu islahatlar əhali tərəfindən müsbət qəbul olunub. Onlar ağrılı islahatlar olmadı. Çünki bəzən radikal islahatlar edəndə, ilk mərhələ ağrılı olur. Bizim dövlət dəstəyinə ehtiyacı olanlar üçün sosial paketimiz var. Başladığımız dərin və hərtərəfli iqtisadi islahatlar siyasətini davam etdirəcəyik”.
İ. Əliyev bildirib ki, Azərbaycanda sahibkarlığı dəstəkləmək üçün xüsusi fond mövcuddur. Onun sözlərinə görə, bu fond vasitəsilə son 10 ildə özəl sektora 2 milyard dollar güzəştli kredit verilib: “Azərbaycanda xüsusilə regional inkişafa xüsusi diqqət ayırmışıq. Hazırda regional inkişafla bağlı üçüncü proqram həyata keçiririk. Bu proqramın əsas şərtlərindən birincisi infrastrukturdur. Son 15 ildə kənd yolları da daxil olmaqla, 12 min kilometrdən çox yol çəkmişik”.
A.M.
www.oxu.az
"
"Dövlət başçısı: Azərbaycanda medianın azad olmadığına dair tənqidlər əsassızdırAzərbaycana qarşı media azadlığı ilə bağlı tənqidlərin əsası yoxdur.
Oxu.Az xəbər verir ki, bunu Azərbaycan prezidenti İlham Əliyev Davos Dünya İqtisadi Forumu çərçivəsində “Strateji perspektivlər: Avrasiya” adlı panel müzakirələrində deyib.
Dövlət başçısı bildirib ki, Azərbaycanda bütün əsas azadlıqlar təmin olunur: “Buraya media azadlığı da aiddir ki, Azərbaycanda media tamamilə azaddır.  Azərbaycan əhalisinin təxminən 80 faizi internet istifadəçisidir. Əgər internet heç bir senzura olmadan azaddırsa və əhalinin böyük hissəsi internet istifadəçisidirsə, medianın fəaliyyətinə məhdudiyyətdən danışmaq olmaz”.
Media azadlığı ilə bağlı reytinql'rdə Azərbaycana niyə aşağı dərəcə verildiyinə dair sualı cavablandıran Azərbaycan prezidenti deyib ki, bu, siyasi səbəblərlə bağlıdır:
“Reallığı dəyişmək olmaz. Bir daha deyirəm ki, Azərbaycanda fundamental azadlıqlar təmin olunur. Bizim hökumətimiz hər bir kəndə genişzolaqlı internetin çatdırılması üçün bir çox vacib layihələr həyata keçirir. Bu qiymətləndirmə çox ədalətsiz yanaşma əsasında təşkil olunub. Bəzən isə bu, düşməncəsinə yanaşmadır. Bu reytinqlər qərbdə bəzi siyasi mərkəzlər tərəfindən təşkil olunub. Bunlar niyə edilir? Səbəb sadədir. Azərbaycan milli maraqlarına uyğun müstəqil siyasət həyata keçirir. Biz ölkəmizə problem törədəcək, riskli olan macəralara qatılmırıq. Azərbaycanda daxili risklər yoxdur, siyasi və iqtisadi stabillik var. Bizim üzləşə biləcəyimiz istənilən risk xaricdən gələ bilər. Azərbaycanı bəzi ölkələrə qarşı kampaniyalara cəlb etməklə bağlı bir sıra cəhdlər olub. Lakin biz heç kəsə qarşı oynamırıq, riskli və milli maraqlarımıza zidd olan kampaniyalara qatılmırıq. Buna görə də bəziləri çox da böyük olmayan ölkə üçün Azərbaycanı çox müstəqil hesab edirlər. Bu kimi reytinqlər bizim nüfuzumuzu hörmətdən salmağa hədəflənib. Azərbaycanı qeyri-demokrat ölkə kimi göstərmək istəyiblər. Lakin bu belə deyil. Siyasi inkişaf iqtisadi inkişafla bağlıdır. Dünya iqtisadi forumunun açıqlamasına görə Azərbaycan iqtisadi rəqabətliliyə görə 35-ci yerdə qərarlaşıb. Bu, yaxşı göstəricidir və bir daha nümayiş etdirir ki, bizim ölkə azaddır”.
A.M.
www.oxu.az
"
"İlham Əliyev Davosda “Strateji baxış: Avrasiya” mövzusunda interaktiv iclasda iştirak edibYanvarın 23-də Davosda Dünya İqtisadi Forumu çərçivəsində “Strateji baxış: Avrasiya” mövzusunda interaktiv iclas keçirilib.
Oxu.Az xəbər verir ki, Azərbaycan Prezidenti İlham Əliyev iclasda iştirak edib.
Dövlətimizin başçısı iclasda çıxış edib və sualları cavablandırıb.
A.M.
www.oxu.az
"
"Deputat AŞPA-da Zəhradan, Farizdən və Aygündən danışıbAŞPA Azad Demokratlar Qrupu toplantısında Ermənistan silahlı qüvvələrinin amansızlıqla qətlə yetirdiyi balaca Zəhradan, Farizdən, Aygündən və işğal etdiyi torpaqlarımızda qətlə yetirdiyi uşaqlardan danışdım, bildirdim ki Ermənistan uşaqlara qarşı bu cinayətləri neçə illərdir davam etdirir və bu cinayətləri törədənlər ədalət qarşısında cavab verməyiblər. 
Bunu Oxu.Az-a Azərbaycanın AŞPA-dakı nümayəndə heyətinin üzvü Qənirə Paşayeva deyib.
“Bu da onu göstərir ki, bu cinayətlər Ermənistan rəhbərliyi tərəfindən dəstəklənir. Bildirdim ki əgər AŞPA 2005-ci ildə qəbul etdiyi və Ermənistanın artıq 13 ildir yerinə yetirməkdən imtina etdiyi 1416 saylı qətnamənin yerinə yetirilməsi istiqamətində rəsmi İrəvana ciddi təzyiqlər göstərsə idi Zəhra, Fariz, Aygün kimi uşaqlar bu gün aramızda olurdu. Ona görə də AŞPA sadəcə qərarlar qəbul etməklə işini bitmiş hesab etməməlidir, həmin qətnamələrin yerinə yetirilməsi istiqamətində təsir və təzyiq mexanizmlərindən də istifadə etməlidir və AŞPA bundan sonra da ön cəbhə bölgələrində uşaqların həyatını itirməsini istəmirsə, o zaman qəbul etdiyi sənədlərin yerinə yetirilməsi istiqamətində Ermənistana təzyiqlər etməlidir”  - deyən millət vəkili çıxışında eyni zamanda  bildirib ki, bu kiçik yaşlı uşaqları qətlə yetirən cinayətkarlar, uşaq qatilləri ədalət qarşısında cavab verməlidir və onların ədalət qarşısında cavab verməsinə nail olunması üçün AŞPA səylərini artırmalıdır:
“Bildirdim ki, insan haqlarının müdafiəsi dəyərləri üzərində qurulmuş bu təşkilatdan həmin uşaqların ailəsi məhz bunu gözləyir: sadəcə, onlar deyil, AŞPA-da hökm sürən ikili standartlar üzündən təşkilata etimadı, inamı azalan bütün azərbaycanlılar da...”
Kamil HƏMZƏOĞLU
www.oxu.az
"
"İlham Əliyev: Öz xərclərimizi optimallaşdırırıqİqtisadiyyatın diversifikasiyası bizim əsas məqsədimizdir: düşünürəm ki, bu istiqamətdə yaxış uğurlar əldə etmişik.
Oxu.Az-ın xəbərinə görə, bunun Azərbaycan prezidenti İlham Əliyev Davos Dünya iqtisadi Forumu çərçivəsində “Strateji perspektivlər: Avrasiya” adlı panel müzakirələrində deyib.
Prezident deyib ki, neftin qiyməti düşəndə Azərbaycanda elan edib ki, artıq postneft dövrü başladı, biz neft və qazı unutmalıyıq. 
“Mövcud neft-qaz layihələrini davam etməliyik, lakin əsas gəlir kimi texnologiya, innovasiya, sənaye, sahibkarlıq, kənd təsərrüfatına diqqətə yetirməliyik. Biz bu istiqamətdə ciddi islahatlar həyata keçirdik və yaxşı nəticələr əldə olundu. Ötən il ölkədə qeyri-neft iqtisadiyyatı 3 faiz və qeyri-neft sənayesi 4 faizi artdı. İqtisadiyyatımızın diversifkasiyası prosesi gedir və bizim dayanmaq planımız yoxdur. Hazırda neft qiyməti artır, lakin bu, sadəcə, bizim ehtiyatlarımızı artıracaq”, - deyə prezident vurğulayıb. 
Dövlət başçısı qeyd edib ki, biz öz xərclərimizi optimallaşdırırıq:
“Keçən il neftin qiymətinin düşməsinə baxmayaraq, biz əlavə 4.5 milyard dollar qazandıq və ehtiyatlarımızı artırdıq. Neft və qaz iqtisadiyyatımızın əsas hissəsi olmaqda davam edəcək. Qeyri-neft sektoru isə bizim ÜDM-in 70 faizini təşkil edir. Bizim hədəfimiz ixrac portfelimizdə qeyri-neft məhsullarının həcmini artırmaq məqsədi ilə ixracı diversifikasiya etməkdir”.
www.oxu.az
 
"
"Rəsmi Bakı Almaniyanın separatçılarla bağlı qərarını alqışladıXarici İşlər Nazirliyində Azərbaycan və Almaniya arasında XİN-lərarası növbəti siyasi məsləhətləşmələr keçirilib.
XİN-nin mətbuat xidmətindən Oxu.Az-a verilən məlumata görə, məsləhətləşmələrdə Azərbaycanı xarici işlər nazirinin müavini Xələf Xələfov, Almaniyanı isə Xarici İşlər Nazirliyinin Şərqi Avropa, Qafqaz və Mərkəzi Asiya üzrə müvəkkili Andreas Peşke təmsil edib.
X. Xələfov Xarici İşlər Nazirlikləri çərçivəsində siyasi məsləhətləşmələrin daimi əsasda aparılmasının ənənə kimi qəbul edildiyini, bu ənənənin ölkələrimiz arasında əlaqələrin inkişaf etdirilməsi və şaxələndirilməsi baxımından faydalı platforma olduğunu bildirib.
A. Peşke isə Azərbaycan və Almaniya arasında ikitərəfli əlaqələrin çox yüksək səviyyədə olduğunu qeyd edərək, yüksək səviyyəli qarşılıqlı səfərlərin, Ticarət və İnvestisiya Qrupunun səfəri, eləcə də, Höte Mərkəzinin Bakıda nümayəndəliyinin açılmasının əməkdaşlığın müxtəlif səviyyələrdə inkişafının müsbət göstəricisi olduğunu vurğulayıb.
X. Xələfov ikitərəfli iqtisadi və mədəni əlaqələrin səviyyəsindən məmnunluq ifadə edərək, Azərbaycanın Almaniyanın regionları ilə əlaqələrə də böyük önəm verdiyini, Federal Hökumətin dəstəyilə bu sahədə irəliləyiş əldə ediləcəyinə ümidvar olduğunu bildirib. Qarşı tərəflə qeyri-neft sektorunun inkişafı, nəqliyyat və logistika sahəsində birgə investisiya layihələrinin reallaşdırılması, habelə turizm sahəsində əməkdaşlıq məsələləri müzakirə edilib.
X. Xələfov Ermənistan-Azərbaycan, Dağlıq Qarabağ münaqişəsinə toxunaraq, separatçı rejimin nümayəndələrinə Almaniya hökuməti tərəfindən viza verilməməsi ilə bağlı qərarının Almaniyanın münaqişənin həlli prosesinə və Azərbaycanın ərazi bütövlüyünə dəstəyi kimi yüksək qiymətləndirildiyini diqqətə çatdırıb.
A. Peşke Almaniyanın Ermənistan-Azərbaycan münaqişəsi ilə bağlı mövqeyinin birmənalı olduğunu, münaqişənin Helsinki Yekun Aktının prinsipləri əsasında həllini dəstəklədiyini diqqətə çatdırıb. O, Almaniyanın ATƏT-ə sədrliyi dövründə münaqişənin həllində irəliləyişə nail olunması istiqamətində səylər göstərdiyini də əlavə edib.
A.Peşke 2018-ci ilin Azərbaycanda alman məskənlərinin salınmasının 200 illiyi ilə əlamətdar olduğunu bildirərək, bu çərçivədə müxtəlif mədəni tədbirlərin keçirilməsinin planlaşdırıldığını bildirib.
Görüşdə Azərbaycan və Avropa İttifaqı arasında münasibətlərin cari vəziyyəti, readmissiya, miqrasiya məsələləri də daxil olmaqla, qarşılıqlı maraq doğuran məsələlər ətrafında geniş fikir mübadiləsi aparılıb.
www.oxu.az
"
"Prezident: Qonşularla açıqürəkli münasibətlər qurmaq lazımdırAzərbaycanda daxili təhdidlər və risklər yoxdur.
Oxu.Az-ın xəbərinə görə, bunu Azərbaycan prezidenti İlham Əliyev Davos Dünya İqtisadi Forumu çərçivəsində “Strateji perspektivlər: Avrasiya” adlı panel müzakirələrində çıxışında deyib.
“Azərbaycan sərhədlərində də təhlükəsizliyini təmin etməlidir”, - deyən İ. Əliyevin sözlərinə görə, qonşularla münasibətlər hər bir ölkə üçün prioritet olmalıdır.
Prezident qeyd edib ki, bu, xüsusilə bizim region üçün aktualdır. Qonşularla açıq ürəkli və praqmatik münasibətlər qurmaq lazımdır.
Dövlət başçısının sözlərinə görə, bu, həm özünün milli maraqlarını müdafiə etmə, həm də qonşuların milli maraqlarını nəzərə alma əsasında olmalıdır:
“Azərbaycan məhz belə münasibətlər qura bilib. Azərbaycanın torpaqlarının 20 faizini işğal edən Ermənistandan başqa bütün qonşuları ilə yaxşı münasibətləri var. Bizim Xəzər dənizi və quru yolu ilə bütün qonşularla xüsusi əməkdaşlıq münasibətlərimiz mövcuddur. Ölkəmiz gəncdir, cəmi 26 yaşı var. Lakin Azərbaycan özünü əsl müstəqil ölkə kimi təsdiq edə bilib. Azərbaycan müstəqil xarici siyasət formalaşdıra bilib. Bu xarici siyasət bizim milli maraqlarımıza uyğundur və qonşularımızın maraqlarına zidd deyil”.
www.oxu.az
"
"AŞPA-da milli azlıqlarla bağlı məsələ müzakirə olunubAvropa Şurası Parlament Assambleyasının (AŞPA) qış sessiyasının ikinci iş günündə - yanvarın 23-də əsas məruzə Avropada məhəlli və ya azlıqların dillərinin qorunması, inkişafı ilə bağlı olub. 
Bu haqda Oxu.Az-a xəbər verən Azərbaycanın AŞPA-dakı nümayəndə heyətinin üzvü Rafael Hüseynov özünün də müzakirələrdə çıxış etdiyini deyib. 
O bildirib ki, milli azlıqların hüquqlarına, xüsusən də onların dillərinə hörmətlə yanaşmaq, qayğı göstərmək məsələsinə Azərbaycan çox həssas münasibət göstərir:
“Bildirdim ki, çoxmillətli, müxtəlif etnik qruplarla zəngin olan istənilən dövlətdə bu sahəyə diqqətli münasibət zəruridir. Bu məsələ ilə bağlı Azərbaycandakı situasiya bütün dünyada unikaldır. Əsrlər boyu Azərbaycanda 80-dən artıq etnosun nümayəndəsi yaşayıb və Azərbaycan tarixən münbit multikultural mühiti ilə fərqlənən ölkə olub. Qeyd etdim ki, elə bu gün də Azərbaycan ərazisində kompakt halda yaşayan və ümumi sayı 30-u keçən milli azlıqlar, azsaylı xalqlar, etnik qruplardan savayı, ölkədə 40-dan artıq xalqın da nümayəndələri yaşayır. Onların mədəniyyətlərinin inkişafı, xüsusən də ana dilində təhsil almaq, radio və televiziyada öz dillərində səslənən proqramları izləmək, ana dilində mütəmadi olaraq kitablar, jurnallar, dərslik və lüğətlər nəşr etdirmək imkanı var...”
R.Hüseynov çıxışında bildirib ki, Azərbaycan Respublikasında 10 milyon insan yaşasa da, dünyadakı soydaşlarımızın sayı 50 milyonu ötür və təəssüf ki, bir çox hallarda xaricdə yığcam halda yaşayan milyonlarla azərbaycanlının ana dilində təhsil almaq imkanı yoxdur. Öz taleyində ana dilinə qayğının necə həssas məsələ olduğunu yaxşı bilən Azərbaycanın elə bu səbəbdən də milli azlıqların dillərinə ikiqat qayğı ilə yanaşmasını R. Hüseynov konkret faktlarla əsaslandıraraq deyib: 
“Vurğuladım ki, Azərbaycanda dövlətin milli azlıqların dillərinə son dərəcə həssas münasibətinin ifadəsinə saysız nümunələr var: təsəvvür edin ki, Azərbaycanın yalnız bir rayonunda - Qubada tarixən orada yaşamış və yaşamaqda davam edən əsas milli azlıqlar – dağ yəhudilərindən və ləzgilərdən savayı, Şahdağ xalqları və ya Şahdağ milli etnik qrupuna daxil olan bir neçə kənddə yaşayan və Şahdağ milli etnik qrupu kimi qeyd edilən bir neçə etnos var. Məskunlaşdıqları kəndlərin adlarına uyğun olaraq buduqlular, ceklilər, əliklilər, haputlular, qrızlılar, xınalıqlılar, yergüclülər adlanan bu milli azlıqların dillərinə göstərilən qayğı hər ölkəyə örnək ola bilər. İş ondadır ki, yalnız bir kənd içərisində mövcud olan bir neçə yüz, yaxud bir neçə min adamın danışdığı bu dillər xüsusi qayğı olmadan qısa bir zamanda yox olardı. Həmin dillərdən yalnız birinin nümunəsində bu dövlət diqqətinin hansı yüksək səviyyədə olmasını təsəvvür etmək mümkündür. Bildirdim ki, cəmi üç min əhali yaşayan Xınalıqda ana dilində tam orta məktəb fəaliyyət göstərir.
Dünyanın qədim dillərindən olan və yalnız bu kənddə danışılan xınalıq dilinə uyğun xüsusi kompüter klaviatura proqramı hazırlanıb, Xınalıq dilində yaranan ədəbi əsərlər və folklor nümunələri mütəmadi işıq üzü görüb, ümumən milli azlıqlara və onların dillərinə qayğı yalnız bununla bağlı dövlətin aydın və ədalətli siyasəti olanda effektli şəkildə gerçəkləşir. Yəni, hansısa milli azlığa, ya milli azlığın dilinə, mədəniyyətinə qayğı göstərmək, onun inkişafı haqqında iş görmək müəyyən konvensiyaların şərtlərinə əməl etmək kimi deyil, səmimi olaraq ölkə həyatının vacib hadisəsi kimi qavranılanda xoş nəticələr əldə edilir. Onu da nəzərə çatdırdım ki, hər dil o dildə nə qədər insanın danışmasından asılı olmayaraq, həmin dili daşıyanlara nəsib olmuş ən ali sərvətdir, mahiyyətində müqəddəslik daşıyan sərvət. Sərvəti və müqəddəs olanı isə qorumaq, yaşatmaq, inkişaf etdirmək borcdur, bir insan üçün də, bir dövlətdən ötrü də”.
Kamil HƏMZƏOĞLU
www.oxu.az
"
"Rusiya BMT ilə Dağlıq Qarabağ məsələsini müzakirə edibRusiya xarici işlər nazirinin müavini Qriqori Karasin BMT-nin Cənubi Qafqaz üzrə Cenevrə diskussiyalarının həmsədri vəzifəsinin icraçısı Levent Bilmanla Dağlıq Qarabağ münaqişəsinin həlli ilə bağlı müzakirələr aparıb.
Bu barədə Oxu.Az Rusiya Xarici İşlər Nazirliyinin mətbuat xidmətinə istinadən xəbər verir.
Görüşdə tərəflər  münaqişələrin həlli problematikasına toxunub, başlıca olaraq, Cənubi Qafqazda təhlükəsizlik və sabitlik üzrə Cenevrə diskussiyalarına xüsusi diqqət ayrılıb.
“L.Bilman Rusiya XİN-nin digər aidiyyəti departamentlərində qəbul olunub, görüşlərdə Şərqi Ukraynadakı vəziyyət, Dağlıq Qarabağ münaqişəsinin həlli, sülh və təhlükəsizliklə bağlı ümumi məsələlər müzakirə olunub, BMT-nin münaqişələrin qarşının alınmasında oynadığı rol vurğulanıb”, – deyə qurumun bəyanatında deyilir.
www.oxu.az
"
"İlham Əliyev OPEC-in baş katibi ilə danışıqlar aparıb – YENİLƏNİB + FOTOAzərbaycan Respublikasının prezidenti İlham Əliyev yanvarın 23-də Davosda Neft İxrac edən Ölkələr Təşkilatının (OPEC) baş katibi Məhəmməd Barkindo ilə görüşüb.
Oxu.Az xəbər verir ki, Məhəmməd Barkindo görüşdə deyib: 
“Biz Azərbaycanın OPEC və qeyri-OPEC ölkələrinin bir araya gətirilməsi və 2016-cı ilin dekabrında bununla bağlı tarixi qərarın qəbul edilməsində fəal liderlik rolunu yüksək qiymətləndiririk”.
Prezident İlham Əliyev, öz növbəsində, Məhəmməd Barkindonun OPEC-in baş katibi kimi fəaliyyətinin biznes ictimaiyyəti və ölkələrin gözləntilərinin reallaşmasında mühüm rol oynadığını vurğulayıb. Dövlət başçısı Azərbaycanın bundan sonra da OPEC ilə uğurlu əməkdaşlıq həyata keçirəcəyinə əminliyini ifadə edərək Məhəmməd Barkindonu ölkəmizə səfərə dəvət edib. OPEC-in baş katibi dəvəti minnətdarlıqla qəbul edib.
13:53
Azərbaycan prezidenti İlham Əliyev Davosda Neft İxrac edən Ölkələr Təşkilatının (OPEC) baş katibi Məhəmməd Barkindo ilə görüşüb.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.








www.oxu.az
"
"Novruz Məmmədov: “Davos” dünyanı anlaşmaya çağırırDavos Forumu problemli və parçalanmış dünyanı qarşılıqlı anlaşmaya və əməkdaşlığa çağırır.
Oxu.Az xəbər verir ki, bunu Prezident Administrasiyası (PA) rəhbərinin müavini, Xarici əlaqələr şöbəsinin müdiri Novruz Məmmədov öz “Facebook” səhifəsində qeyd edib.
O qeyd edib ki, Davos İqtisadi Forumu dünəndən işə başlayıb.
“Davos Forumunda 70-dən artıq dövlət və hökumət başçısının iştirakı gözlənilir. 100-dən artıq ölkədən üç minə yaxın nümayəndə Davos Forumuna qatılıb. Dövlətimizin başçısı, prezident İlham Əliyev görüşlərə başlayıb. Prezidentimizin 30-a yaxın görüş və panel iclaslarında iştirakı planlaşdırılıb. Xüsusilə, iqtisadi əməkdaşlıq əlaqələrimizin genişlənməsinə yönəlmiş görüşlər prezidentlər, hökumət başçıları və dünyanın ən böyük şirkətlərinin rəhbərləri ilə olacaq”,  - deyə PA rəsmisi vurğulayıb.
Kamil HƏMZƏOĞLU
www.oxu.az
"
"Politoloq: Azərbaycan Afrin təcrübəsini öyrənməlidirTürkiyənin təcrübəsi öyrənilməli, qardaş dövlətdə olduğu kimi, Azərbaycan XİN-lə Müdafiə Nazirliyi birgə çalışmalı, ortaq strategiya formalaşdırmalıdırlar.
Oxu.Az xəbər verir ki, bunu politoloq Elxan Şahinoğlu deyib.
“Türkiyə sərhədi pozan Rusiyanın hərbi təyyarəsini vurduqdan sonra iki ölkə arasındakı münasibətlər gərginləşdi. O zaman rusiyalı rəsmilər və hərbçilər deyirdilər: 
“Türkiyənin cəsarəti varsa hərbi təyyarəsi və hərbi texnikası Suriya sərhədini pozsun”.
Həqiqətən o günlərdə Türkiyə Suriya sərhədində suyu üfürə-üfürə içirdi, bilirdi ki, Rusiya məqam axtarır ki, Türkiyənin təyyarəsini vursun və Ankaradan intiqam alaraq hesabı 1-1 etsin” – deyən politoloqun sözlərinə görə,  Türkiyə prezidenti Rəcəb Təyyub Ərdoğanın vurulan təyyarəyə görə rusiyalı həmkarından üzr istəməsi strateji baxımından doğru addım idi:
 “Əgər iki ölkə arasında münasibətlər gərgin olsaydı Türkiyə ordusu bu gün Suriya ərazisində əməliyyat həyata keçirə bilərdimi? Əsla. İndi isə Rusiya Türkiyə ordusunun Suriyadakı hərbi əməliyyatına faktiki gözünü yumub, vəziyyətin bu həddə çatmasında Amerikanı ittiham edir, radikal kürdlər isə Moskvanı xəyanətdə ittiham edirlər. Yəni, tam Türkiyəyə uyğun bir durum.
Türkiyə ordusunun Suriya ərazisindəki ikinci hərbi əməliyyatı Fətullah Gülən tərəfdarlarının il yarım bundan əvvəlki ordu içindəki təxribatını da unutdurdu. 2016-cı ildə hərbi çevrilişə cəhd və həbslər açıq demək lazımdır ki, Türkiyə ordusunun nüfuzuna zərbə vurdu.
Türkiyə ordusunun Suriyadakı iki uğurlu hərbi əməliyyatı ordunun nüfuzunu yenidən özünə qaytardı. “Türkiyədə o qədər pilot həbs olunub ki, hərbi təyyarələri havaya qaldıra biləcək kimsə qalmayıb” mifinə də son hərbi əməliyyatla son qoyuldu. Türkiyədə hərbi tapşırığı uğurla yerinə yetirəcək kifayət qədər peşəkar pilot var.
Gəlirik Dağlıq Qarabağa probleminə. Bu günlərdə ən çox eşitdiyim tezis budur:
“Türkiyə qonşu dövlətdə təhlükəsizliyini artırmaq üçün hərbi əməliyyat həyata keçirdiyi halda biz niyə öz ərazimizdə eyni hərbi əməliyyat həyata keçirib işğala qon qoymayaq?” 
Məntiqli sualdır. Ancaq Türkiyənin həyata keçirdiyi hərbi əməliyyatdan əvvəl Ankara fəal diplomatik təmaslara baş vurdu, Moskvaya, Vaşinqtona, Tehrana və digər paytaxtlara hərbi əməliyyatın məqsədi izah edildi, razılıq alındı və düyməyə basıldı.
Gələcəkdə elə etmək lazımdır ki, bizim qonşular da Azərbaycan ordusunun öz torpaqlarında hərbi əməliyyatına mane olmasınlar, apreldə olduğu kimi Kremldən Bakıya “hücumu dayandırın!” kimi mesaj göndərilməsin.
Bunun üçün isə Türkiyənin təcrübəsi öyrənilməli, qardaş dövlətdə olduğu kimi Azərbaycan XİN-lə Müdafiə Nazirliyi birgə çalışmalı, ortaq strategiya formalaşdırmalıdırlar”.
Kamil HƏMZƏOĞLU
www.oxu.az
 
"
"Qənirə Paşayeva AŞPA-ya səsləndi: Sarkisyanın burada nə işi var?AŞPA-nın Azad Demokratlar Qrupu toplantısında çıxış edərək işğalçı Ermənistanın prezidenti Serj Sarkisyanın AŞPA-ya çıxış üçün dəvət olunmasına etirazımızı bildirdim. 
Bunu Oxu.Az-a açıqlamasında Azərbaycanın AŞPA-dakı nümayəndə heyətinin üzvü Qənirə Paşayeva deyib.
“Çıxışımda vurğuladım ki, Serj Sarkisyan AŞPA üzvü olan Azərbaycanın torpaqlarını işğal etmiş və 25 ildir ki işğalda saxlayan, 1 milyon azərbaycanlı qaçqın və məcburi köçkünün öz evinə dönməsinə imkan verməyən, Xocalı soyqırımını törədən bir ölkənin prezidentidir.
Eyni zamanda, Sarkisyanın birbaşa bu dəhşətli cinayətlərdə əli olduğunu vurğulayaraq bildirdim ki, məhz o prezident kimi AŞPA-nın Ermənistandan işğal etdiyi Azərbaycan torpaqlarını azad etməyi, köçkünlərin öz evlərinə dönməsinə imkan verməyi tələb edən 1416 saylı qətnaməsini, Sərsəng su anbarı ilə bağlı qətnaməni yerinə yetirməkdən imtina edir” - deyən millət vəkilinin bildirdiyinə görə,  həmçinin, AŞPA qətnamələrini yerinə yetirməyərək, işğalı davam etdirən bir prezidentin quruma dəvət olunaraq, ona çıxış verilməsini kəskin şəkildə qınayıb:
“Bütövlükdə AŞPA-nı ikili standartlardan əl çəkməyə çağırdıq. Vurğuladıq ki AŞPA rəhbərliyi və qrup adından çıxış edəcək həmkarımız məhz bu məsələləri Ermənistan prezidenti qarşısında sərt şəkildə qaldırmalıdır və ondan AŞPA qətnamələrinin yerinə yetirilməsini, qeyri-qanuni olaraq girov saxladıqları azərbaycanlı Dilqəm Əsgərov və Şahbaz Quliyevin dərhal azadlığa buraxılmasını, ön cəbhə bölgələrində azərbaycanlı uşaqlara qaşı törətdikləri cinayətlərə son qoymalarını, bu cinayətləri törədənlərin ədalət qarşısında cavab verməsi məsələlərini tələb etməlidirlər.
AŞPA üzvü olan Azərbaycanın xalqının, öz evinə dönə bilməyən 1 milyon azərbaycanlının, Dilqəm Əsgərov və Şahbaz Quliyevin ailəsinin, Ermənistanın qətlə yetirdiyi insanların, uşaqların ailələrinin Assambleyadan məhz bunu gözlədiklərini xüsusi vurğuladım və bildirdim ki ikili standartlar Azərbaycan xalqında bu təşkilata qarşı ciddi inamsızlıq yaradıb.
Çünki Azərbaycan xalqı, öz evinə dönə bilməyən insanlar AŞPA-nın özünün qəbul etdiyi qərarların yerinə yetirilməsi üçün işğalçı ölkəyə ciddi təzyiq göstərməməsinə etiraz edirlər və onların səsini AŞPA duymalıdır”.
Kamil HƏMZƏOĞLU
www.oxu.az
"
"Rafael Hüseynov Avropa Şurasını tənqid etdiAvropa Şurası istəyəndə, iradə göstərəndə məqsədinə nail ola bilir.
Bunu Oxu.Az-a Avropa Şurası (AŞ) Bürosu və Daimi Komitəsinin “İnkişaf haqqında hesabatı” ətrafında müzakirələrdə çıxış edən Azərbaycan nümayəndə heyətinin üzvü Rafael Hüseynov  deyib.
O, çıxışında əvvəlcə AŞ-nin keçən müddətdəki fəaliyyətini xatırlatdığını, keçmişdə buraxılmış nöqsanlara daha ciddi münasibət bildirməyin vacib olduğunu söylədiyini bildirib:
“Çıxışımda dedim ki, bu ilin mayında Avropa Şurasının həyatında əlamətdar hadisə baş verəcək. Təşkilat mövcudluğunun 69-cu ilini başa vurub ömrünün 70-ci ilinə qədəm qoyacaq və 2019-cu ildə qeyd edəcəyimiz mühüm ildönümünə yaxınlaşırıq. 70 il zahirən tarix üçün qısa bir zaman olsa da, 1949-cu ildən bəri keçmiş on illər dünya və Avropa tarixinin elə mürəkkəb dövrüdür ki, əslində mahiyyəti etibarı ilə daha uzun bir zaman kəsiyi kimi qiymətləndirilməlidir. Avropa Şurası da söz yox ki, bu müddət ərzində dünyanın siyasi mənzərəsinin dəyişməsinə öz ciddi töhfələrini verib. Yuvarlaq ildönümləri isə həmişə arxaya baxmağı, keçilən yolun təhlillərini aparmağı tələb edir. Bu baxımdan, Parlament Assambleyasında, ilk növbədə, öz fəaliyyətlərinə tənqidi yanaşma, daha düzgün idarəçiliyin yollarını aramaq istiqamətində səylər diqqətəlayiqdir”.
Azərbaycanlı deputat  çıxışında AŞ-nin lazım olanda qətiyyət göstərdiyini, təşkilatın Nizamnamə tələblərini pozanları kəskin şəkildə cəzalandırdığını, lakin təəssüf ki, bu qətiyyətin heç də bütün üzvlərə qarşı nümayiş etdirilmədiyini də bildirib:
 “ Vurğuladım ki, ötən sessiyalarda biz bunun bariz nümunəsinin şahid olduq ki, Assambleya Nizamnamə tələblərinə yetərincə uyğun gəlməyən hərəkətlərə görə lazım biləndə hətta öz ali rəhbərliyinə qarşı da necə sərt mövqe tutur. Ötən hesabat dövründə gördük ki, Assambleya lazım biləndə hansısa konkret ölkəyə qarşı sanksiyaların tətbiqi və davam etdirilməsində necə prinsipial mövqe nümayiş etdirməyə qadirdir. Hətta müəyyən maddi çətinliklərlə qarşılaşsa da, bu xəttindən əl çəkmir. Bütün bunlar ən əvvəl onu sübut edir ki, Avropa Şurası istəyəndə, iradə göstərəndə məqsədinə nail ola bilir. Amma təəccüb doğuran odur ki, niyə Avropa Şurası belə mövqeyi həmişə deyil, yalnız müəyyən hallarda göstərməyi mümkün hesab edir. Niyə hansısa ölkəyə və konkret şəxslərə qarşı Avropa Şurası kəskin münasibət bildirməyi mümkün sayır, ancaq eyni hərəkətləri etmiş, bəzənsə daha böyük pozuntulara yol verənlərə qarşı heyrət doğuran yumşaqlıq nümayiş etdirir. Nümunə üçün uzağa getməyə ehtiyac yoxdur. Ermənistan işğalçı dövlətdir və Avropa Şurası bunu hələ 13 il əvvəl qəbul etdiyi qətnaməsində də təsdiq edib. Deyirsiniz işğalın həlli problemi ilə başqa təşkilat məşğul olmalıdır, bunu başa düşdük. Bəs qəbul etdiyiniz bu və bu qəbil qətnamələrə nümayişkaranə şəkildə etinasız yanaşan, Avropa Şurasının Nizamnamə tələblərini ardıcıl şəkildə pozan bu ölkəyə qarşı niyə indiyədək heç bir cəza tədbiri tətbiq edilmir? Belə ikili standartlar varkən, əlbəttə, təşkilatın nüfuzuna zərbə dəyir. Təbii olaraq, belə ehtimallar yaranır ki, ayrı-ayrı dövlətlərə və şəxslərə qarşı burada qəbul edilmiş sərt qərarlar da yalnız obyektiv deyil, həm də subyektiv səbəblərlə bağlıdır. Çünki yalnız obyektiv səbəblər işləsəydi, onda hamıya münasibət eyni olmalı idi”.
R. Hüseynov  AŞ rəhbərliyini çox əhəmiyyətli bir məqama  diqqət yönəltməyə çağırdığını da dilə gətirib. Yəni, son dövrdə bir sıra ölkələrin məhz ikili standartlar siyasətinə etiraz əlaməti olaraq təşkilatın sıralarını tərk etmək niyyətlərinin səslənməsinin ciddi siqnal olduğunu bəyan edən R. Hüseynov bu narahatedici amildən nəticələr çıxarmağın gərək olduğunu vurğulayıb:
“Bildirdim ki, inkişaf haqda növbəti hesabatımızı müzakirə edərkən buna da diqqət yönəldək ki, niyə əvvəllər müxtəlif ölkələr ciddi-cəhdlə təşkilatımıza üzv olmağa can atırdılar, indi isə əksinə təşkilatdan uzaqlaşmaq istəyən dövlətlərin sayı artmağa başlayır. Bunu da unutmayaq ki, təşkilatdan ayrılma, qopma prosesləri başlansa, daha bunun qarşısını hansısa islahatlarla, qabaqlayıcı tədbirlərlə almaq mümkün olmayacaq. Avropa Şurası isə həm qitənin, həm dünyanın siyasi mənzərəsinin daha mükəmməl olmasına bundan sonra da faydalar verə bilmək təcrübəsinə də, potensialına da, imkanlarına da malikdir. Avropa Şurasını bu imkanların reallaşdırılması fürsətindən məhrum etməyək. Əsas iş prinsipi böyük güclərin və lobbilərin maraqlarına deyil, daim böyük həqiqətlərə xidmət olsun, obyektiv, ədalətli, ikili standartlarsız”.
Kamil HƏMZƏOĞLU
www.oxu.az
"
"Prezident Kelli Kramerlə görüşüb – FOTOAzərbaycan Respublikasının Prezidenti İlham Əliyev yanvarın 22-də Davosda “CISCO” şirkətinin icraçı vitse-prezidenti və baş maliyyə direktoru xanım Kelli Kramer ilə görüşüb.
Oxu.Az xəbər verir ki, görüşdə Azərbaycanın bir çox dövlət qurumları ilə “CISCO” şirkəti arasında səmərəli əməkdaşlığın olduğu qeyd edildi.
Bu şirkətin ölkəmizdə həyata keçirilən infrastruktur layihələrinin icrasında iştirak etməsinin əhəmiyyəti vurğulandı. “CISCO” şirkəti tərəfindən Azərbaycana ən müasir texnologiyaların gətirilməsində ölkəmizin maraqlı olduğu bildirildi.








A.M.
www.oxu.az
"
"İlham Əliyev ABŞ-ın “Black Rock” şirkətinin təsisçisi ilə görüşübYanvarın 22-də Davosda Azərbaycan Respublikasının Prezidenti İlham Əliyevin dünyanın ən böyük investisiya qurumu olan ABŞ-ın “Black Rock” şirkətinin təsisçisi, müşahidə şurasının sədri və icraçı direktoru Lourens Fink ilə görüşü olub.
Oxu.Az xəbər verir ki, Lourens Fink rəhbərlik etdiyi şirkət barədə Prezident İlham Əliyevə məlumat verdi.
O, hazırda 30-dan çox ölkədə 70-dən artıq ofisi olan “Black Rock” şirkətinin 6,3 milyard ABŞ dolları investisiya portfeli ilə dünyanın ən böyük investisiya şirkəti olduğunu bildirdi.
Azərbaycanda qeyri-neft sektorunun inkişafının, bu sahədə həyata keçirilən islahatların maraqla izlənildiyini deyən Lourens Fink ümidvar olduğunu bildirdi ki, yaxın illərdə Azərbaycan Respublikası “Black Rock” şirkətinin təkcə investor qismində deyil, həm də investisiya hədəfi qismində də çıxış edəcək. Lourens Fink yaxın zamanlarda Azərbaycana səfər edəcəyini və ölkəmizin investisiya imkanları ilə bir daha tanış olacağını məmnunluqla bildirdi.
Prezident İlham Əliyev Azərbaycan Dövlət Neft Fondu ilə “Black Rock” şirkəti arasında yaranan əməkdaşlığın məmnunluq doğurduğunu bildirdi. Dövlətimizin başçısı son illər ölkəmizdə iqtisadiyyatın müxtəlif sahələrində həyata keçirilən səmərəli islahatlardan danışdı. Prezident İlham Əliyev Azərbaycanın liderliyi və təşəbbüsü ilə həyata keçirilən qlobal layihələr, o cümlədən Cənub Qaz Dəhlizi, Bakı-Tbilisi-Qars dəmir yolu, eləcə də Ələt azad ticarət zonası layihələrindən danışdı, bu layihələrin investisiya qoyuluşu üçün çox səmərəli olduğunu bildirdi.



A.M.
www.oxu.az
"
"Dövlət başçısı “Chevron” şirkətinin vitse-prezidenti ilə görüşübAzərbaycan pezidenti İlham Əliyevin yanvarın 22-də Davosda “Chevron” şirkətinin korporativ biznes inkişafı üzrə vitse-prezidenti Cey Prayer ilə görüşü olub.
Oxu.Az xəbər verir ki, Cey Prayer “Azəri-Çıraq-Günəşli” yataqlarının birgə işlənilməsini nəzərdə tutan müqavilənin müddətinin uzadılması münasibətilə prezident İlham Əliyevi təbrik edib.
“Chevron” şirkəti ilə Azərbaycan arasında tərəfdaşlığın yüksək səviyyədə olduğunu deyən Cey Prayer bu əməkdaşlığın gələcəkdə də uğurla davam edəcəyinə əminliyini ifadə edib.
Prezident İlham Əliyev Azərbaycanda əlverişli investisiya mühitinin yaradıldığını, ölkəmizin etibarlı tərəfdaş olduğunu bir daha vurğulayıb.



A.M.
www.oxu.az
"
"Prezident Davosda Vahid Ələkbərovla görüşüb – FOTOAzərbaycan prezidenti İlham Əliyev yanvarın 22-də Davosda Rusiyanın “LUKOİL” şirkətinin prezidenti Vahid Ələkbərov ilə görüşüb.
Oxu.Az xəbər verir ki, görüşdə “LUKOİL” şirkətinin Azərbaycandakı uğurlu fəaliyyəti müzakirə olunub.
Bu şirkətin 20 ildən çoxdur ki, ölkəmizə sərmayələr qoyduğu qeyd edilib. “LUKOİL”-SOCAR əlaqələrinin uğurla inkişaf etdiyi bildirilib və gələcək əməkdaşlığın istiqamətləri ilə bağlı fikir mübadiləsi aparılıb.



A.M.
www.oxu.az
"
"AŞ-nin baş katibi Azərbaycanı tərifləyibAvropa Şurasının baş katibi Torbyörn Yaqland Azərbaycanda cəzaların humanistləşdirilməsinə dair atılan addımları müsbət qiymətləndirib.
Oxu.Az xəbər verir ki, bu barədə o, AŞ Parlament Assambleyasının qış sessiyasında çıxışı zamanı deyib.
“Azərbaycanda həbsə salınmaqla bağlı cinayət hüququna dair tədbirlər hazırlanıb. Bu, müsbət addımdır”, - deyə baş katib vurğulayıb.
Qeyd edək ki, ötən il fevralın 10-da Azərbaycan prezidenti İlham Əliyev “Penitensiar sahədə fəaliyyətin təkmilləşdirilməsi, cəza siyasətinin humanistləşdirilməsi və cəmiyyətdən təcridetmə ilə əlaqədar olmayan alternativ cəza və prosessual məcburiyyət tədbirlərinin tətbiqinin genişləndirilməsi barədə” sərəncam imzalayıb.
Artıq bir müddətdir ki, sərəncamın icrasına başlanılıb.
A.M.
www.oxu.az
"
"İlham Əliyev Davosda Dünya İqtisadi Forumunun prezidenti ilə görüşübAzərbaycan prezidenti İlham Əliyevin Dünya İqtisadi Forumunun illik toplantısında iştirak etmək üçün İsveçrə Konfederasiyasına işgüzar səfəri başlayıb.
Oxu.Az xəbər verir ki, məlumatına görə, dövlət başçısı yanvarın 22-də Davosda Dünya İqtisadi Forumunun prezidenti Börge Brend ilə görüşüb.
Prezident İlham Əliyev Börge Brendi Dünya İqtisadi Forumunun prezidenti seçilməsi münasibətilə təbrik edib, ona fəaliyyətində uğurlar arzulayıb. Görüşdə Dünya İqtisadi Forumu ilə Azərbaycan arasında uzun illər səmərəli əməkdaşlığın həyata keçirildiyi bildirilib. Söhbət zamanı Azərbaycanın beynəlxalq əməkdaşlığa verdiyi töhfəyə toxunularaq ölkəmizin iştirak etdiyi qlobal layihələr, o cümlədən ötən il istifadəyə verilən Bakı-Tbilisi-Qars dəmir yolunun, həmçinin icrası başa çatmaqda olan TANAP layihəsinin əhəmiyyəti vurğulanıb. Zəngin neft ehtiyatlarına malik Azərbaycanda qeyri-neft sektorunun inkişaf etdiyi, ölkəmizə turist axınının getdikcə artdığı bildirilib.
Prezident İlham Əliyev Ermənistan-Azərbaycan, Dağlıq Qarabağ münaqişəsi ilə bağlı danışıqların hazırkı vəziyyəti barədə məlumat verib.
Söhbət zamanı Dünya İqtisadi Forumu ilə Azərbaycan arasında əməkdaşlığın perspektivləri ətrafında fikir mübadiləsi aparılıb.
A.M.
www.oxu.az
"
"YAP-çı deputat həmsədrləri ələ saldı: Nə yaşları var, öyrənərlərBaşlandı və bitdi: ATƏT-in Minsk qrupu həmsədrlərinin münaqişə tərəfi xarici işlər nazirləri ilə Krakov görüşünü nəzərdə tuturam. 
Oxu.Az xəbər verir ki, bunu YAP-çı millət vəkili, politoloq Elman Nəsirov öz “Facebook” statusunda yazıb.
“Bəs nəticəsi? Nə olsun yoxdur! Əsas odur ki, yeni il başalayar-başlamaz həmsədrlərin bu görüşü təşkil etmək “hünəri”nə bütün dünya şahidlik etdi. Vallah-billah, onların bu əməlləri ilə “öyünməyə” hər cür haqları var” - deyən millət vəkilinin sözlərinə görə, həmsədrlərin “gecələri-gündüzləri” yoxdur:
 “İnanmırsınız? Mən deyim, siz qulaq asın. Keçən ilin sentyabrında BMT Baş Məclisinin sessiyası çərçivəsində Azərbaycan və Ermənistan xarici işlər nazirlərinin görüşünü kim təşkil etdi? Əlbəttə, ATƏT-in Minsk qrupu. Ötən ilin oktyabrında Cenevrədə prezidentlər səviyyəsində görüşün keçirilməsinə nail olmaq kimin xidməti idi? Bu ki, aksiomdur. Başqa alternativ ağlınıza gəlirmi? Noyabr ayında Moskvada xarici işlər nazirlərini bir araya gətirən kim idi? Şərhə ehtiyac yoxdur. Bəs bunun ardınca ATƏT-in Minsk qrupunun həmsədr ölkəsi olan Rusiyanın xarici işlər naziri S.Lavrov təsadüfənmi Bakıya və İrəvana səfər etmişdi? Əlbəttə, yox. Məhz ATƏT-in Minsk qrupunun fəaliyyəti sayəsində bu səfər baş tutmuşdu. Hələ ötən ilin dekabrında onların səyi ilə xarici işlər nazirlərinin növbəti görüşünün keçirilməsini demirəm... Tutduğunu buraxmayan adamlar kimi deyəcəksiniz ki, bu görüşlərdə heç bir nəticə yoxdursa, nəyimizə gərəkdir?! İndi də bəzi “ağzıgöyçəkləv deyirlər ki, onların Krakov bəyanatı qərəzlidir. Nə var, nə var, faktaraşdırıcı missiyanın göndərilmə ünvanı olaraq “işğal altındakı Azərbaycan əraziləri yox”, “münaqişəyə məruz qalan ərazilər” ifadəsi işlədiblər... Kim səhv etmir ki?! Bir də axı nə yaşları var?! Cəmisi 25 yaş... Öyrənərlər də... Gün var, ay var...il var... Heç bizim kəmhövsələliyimizdən xoşum gəlmir...”
Kamil HƏMZƏOĞLU
www.oxu.az
"
"Səməd Seyidov AŞPA-nın vitse-prezidenti seçildiSəməd Seyidov Avropa Şurası Parlament Assambleyasının (AŞ PA) vitse-prezidenti seçilib.
Oxu.Az bu barədə AŞ PA-nın saytına istinadən məlumat verir.
Azərbaycanın AŞPA-dakı nümayəndə heyətinin rəhbəri, Milli Məclisin (MM)  Beynəlxalq münasibətlər və parlamentlərarası əlaqələr komitəsinin sədri S.Seyidov qurumun vitse-prezidenti seçilib.
Kamil HƏMZƏOĞLU
www.oxu.az
"
"AŞPA-nın yeni prezidenti seçilibAvropa Şurası Parlament Assambleyasının (AŞPA) yeni prezidenti məlum olub.
Oxu.Az xəbər verir ki, AŞPA-nın bu gün başlayan qış sessiyasında italiyalı deputat Mikele Nikoletti AŞPA-nın yeni prezidenti seçilib.
Xatırladaq ki, AŞPA prezidenti Pedro Aqramunt ötən il oktyabrın 6-da istefa verdiyi üçün oktyabrın 10-da AŞPA-nın payız sessiyasında Avropa Xalq Partiyası qrupundan (EPP) xanım Stella Kyriakides qurumun müvəqqəti olaraq yeni prezidenti seçilmişdi. Onun səlahiyyət müddəti 2018-ci ilin yanvarında başa çatırdı.
Kamil HƏMZƏOĞLU
www.oxu.az
"
"Deputat: Almaniyanın sülhpərvər missiyası bizi sevindirirYanvarın 22-də Milli Məclisin (MM) Azərbaycan-Almaniya parlamentlərarası əlaqələr üzrə işçi qrupunun üzvləri ilə Almaniya Xarici İşlər Nazirliyinin Şərqi Avropa, Qafqaz və Mərkəzi Asiya üzrə müvəkkili Andreas Peşke arasında görüş keçirilib.
Oxu.Az xəbər verir ki, görüşdə Ermənistan-Azərbaycan münaqişəsi, siyasi, iqtisadi və humanitar sahələrdə Almaniya–Azərbaycan münasibətləri ətrafında müzakirələr aparılıb.
MM-in gənclər və idman komitəsinin sədri, Azərbaycan-Almaniya parlamentlərarası əlaqələr üzrə işçi qrupunun üzvü Fuad Muradov iki ölkə arasında münasibətlərin yüksək səviyyədə olduğunu söyləyib.  Komitə sədri bildirib ki, bu əlaqələr həm siyasi, həm də iqtisadi sahədə inkişaf edir.
“Yüksək səviyyəli görüşlər göstərir ki, Azərbaycanla Almaniya arasında münasibətlər müxtəlif istiqamətlər üzrə inkişaf edir. Ölkələrimiz arasında iqtisadiyyat, mədəniyyət, insan haqları, demokratiya sahələrində yaxşı əməkdaşlıq mövcuddur”, - deyə F. Muradov bildirib.
Azərbaycan parlamenti ilə Almaniya Bundestaqı arasında da əlaqələrin yüksək səviyyədə olduğunu deyən komitə sədr bildirib ki, Almaniya hökuməti və xalqı ölkəmizin haqlı mövqeyini dəstəkləyir:
“Ermənistan-Azərbaycan, Dağlıq Qarabağ münaqişəsinin həlli istiqamətində Almaniyanın sülhpərvər missiyası, beynəlxalq hüquqa əsaslanmış mövqeyi bizi sevindirir”.
Almaniya Xarici İşlər Nazirliyinin Şərqi Avropa, Qafqaz və Mərkəzi Asiya üzrə müvəkkili A. Peşke bildirib ki, iki ölkə arasında münasibətlər dinamik inkişaf edir. O, bu səfərinin əlaqələrimizin daha da inkişafına töhfə verəcəyinə əminliyini bildirib. Almaniyanın Azərbaycanla əməkdaşlığa çox böyük önəm verdiyini deyən qonaq bildirib ki, Azərbaycan Almaniyanın Qafqazdakı çox vacib iqtisadi tərəfdaşıdır. Bundan əlavə, iki ölkə arasında əməkdaşlığın bütün istiqamətlərdə inkişaf etməsi əhəmiyyətlidir. Söhbət zamanı Ermənistan-Azərbaycan münaqişəsindən danışan A. Peşke qeyd edib ki, Almaniya bu məsələnin sülh yolu ilə həllinin tərəfdarıdır.
Görüşdə ölkələrimiz arasında münasibətlərin hazırkı vəziyyəti və onun daha da inkişaf etdirilməsi ətrafında fikir mübadiləsi aparılıb. Qonağa Azərbaycanda həyata keçirilən islahatlar, ölkəmizin iqtisadi inkişafı haqqında ətraflı məlumat verilib. Tərəflər münasibətlərin yaxşılaşdırılması üçün bu cür görüşlərin və faydalı fikir mübadilələrinin vacibliyini vurğulayıblar.
Kamil HƏMZƏOĞLU
www.oxu.az
"
"AŞPA-nın qış sessiyası başladıYanvarın 22-də Strasburqda Avropa Şurası Parlament Assambleyasının (AŞPA) qış sessiyası öz işinə başlayıb.
Oxu.Az xəbər verir ki, Milli Məclisin beynəlxalq münasibətlər və parlamentlərarası əlaqələr komitəsinin sədri, Azərbaycanın bu təşkilatda daimi nümayəndə heyətinin rəhbəri Səməd Seyidovun başçılığı ilə deputat qrupu sessiyada iştirak edir.
AŞPA-nın qış sessiyası çərçivəsində Avstriya və Ermənistanın prezidentlərinin, eləcə də Danimarka baş nazirinin çıxışları gözlənilir.
Sessiya çərçivəsində AŞPA-nın yeni sədri və İnsan Hüquqları üzrə Komissarı seçiləcək.
Sessiyanın gündəliyinə futbolda və müasir idmanda yaxşı idarəçilik, Ukrayna müharibəsinin humanitar nəticələri, vətəndaşların baza gəlirləri, regional dillərin və azlıqların dillərinin müdafiəsi ilə bağlı məsələlərin, həmçinin Bosniya Herseqovinanın Avropa Şurasında öhdəliklərini yerinə yetirməsi ilə bağlı son monitorinqin nəticələrinin müzakirəsi daxildir.
Danimarkanın baş naziri ölkəsinin qarşıdan gələn 6 ay ərzində sədrlik edəcəyi qurumun Nazirlər Komitəsindəki fəaliyyət planını təqdim edəcək və müvafiq sualları cavablandıracaq. Sessiyada Avropa Şurasının baş katibinin və İnsan Hüquqları üzrə Komissarının illik hesabatları dinləniləcək.
Qış sessiyasının təcili debatlarına üç məsələ təqdim olunub. Bunlar “İsrail-Fələstin sülh prosesi və Avropanın rolu”, “Avropada artan antisemitizm”, “İslamofobiya və ksenofobiya” adlı mövzulardır.
www.oxu.az
"
"Türkiyənin “Zeytun budağı”na Azərbaycanda fərqli yanaşmalarArtıq üç gündür Türkiyə ordusu Suriyada hərbi əməliyyata başlayıb: bu, qardaş ölkənin təbii haqqıdır. 
Oxu.Az xəbər verir ki, bunu millət vəkili Adil Əliyev deyib.
“Çünki bu əməliyyat həyata keçirilməsə, PKK, PYD və YPG kimi terrorçu təşkilatlar Suriya üzərindən Türkiyəyə hücumlar edəcək və insanları qətlə yetirəcəkdi, necə ki, illərdir bu çirkin əməllərindən əl çəkmirlər. Elə buna misal olaraq deyə bilərəm ki, Türkiyənin Reyhanlı qəsəbəsi terrorçular tərəfindən raket atəşinə tutulub, ölən və yaralananlar var”, - deyən millət vəkilinin sözlərinə görə, Türkiyə beynəlxalq hüquqa uyğun olaraq özünü qoruyur, kimsə bu hüququ Türkiyənin əlindən ala bilməz:
“Təsadüfi deyil ki, bəzi istisnalar olmaqla, heç bir dövlət Türkiyənin Suriyada həyata keçirdiyi hərbi əməliyyatın əleyhinə çıxmayıb. Bu yekdillik ondan xəbər verir ki, Türkiyənin məqsədinin Suriyanı parçalamaq olmadığını hamı anlayır. Türkiyə Suriyanın ərazi bütövlüyünü tanıyır və türk ordusunun bu ərazini terrorçulardan təmizləməkdə məqsədi həm də qonşu ölkənin təhlükəsizliyinə dəstəkdir. Odur ki, təhlükə sovuşduqdan və terrorçulara zərbələr endirildikdən sonra Türkiyə ordusu həmin əraziləri tərk edəcək və həmin ərazilər, böyük ehtimalla, Azad Suriya Ordusunun (ASO) nəzarətinə keçəcək və artıq keçməkdədir də...
Ötən dəfə həyata keçirilən əməliyyat da oxşar ssenari üzrə həyata keçirilmişdi. Azərbaycan həmişə olduğu kimi, Türkiyənin yanındadır, bunu son əməliyyatlarla bağlı Azərbaycan XİN-dən verilən açıqlama da sübut edir. Başqa cür ola da bilməz. Qardaş Türkiyənin terrorçularla mübarizəsini, bölgədə sabitlik yaratmaq səylərini dəstəkləyirik. Elə bizim də erməni separatçıları ilə mübarizəmizin məqsədi həm torpaqlarımızı terrorçulardan azad etmək, həm də bölgədə sabitliyi bərpa etməkdir. Tanrı orada da, burda da hərbçilərimizi qorusun!”
“İndi oyandım, baxdım ki, Türkiyə axşam Afrini “şumlayıb”: “Zeytun budağı” əməliyyatı böyük mənada Rusiyanın əlinə oynamaqdır.
Bunu isə tanınmış teleaparıcı Nəsimi Nəbizadə dünən öz “Facebook” statusunda yazıb.
O yazır ki,  Hülusi Akar və Hakan Fidan Moskvada bu əməliyyatın iznini aldılar (təlimatlandırıldılar).
“Ruslar Afrində zatən var idi və əməliyyat başlamadan oradan çəkildilər... Türkiyənin bir gecədə PYD-yə aid 113 hədəfdən 108-ni məhv etməsi isə... Güman ki, həmin hədəflər türklərə ruslar tərəfindən verilib. ABŞ-ın devirə bilmədiyi Əsədə qarşı kürdlərdən istifadə edərək Suriyada alternativ bir hakimiyyət qurmaq istəyi sirr deyil, onlar bölgədən çıxmaq istəmir. Ruslar isə kürdləri türklərin əli ilə cəzalandırıb amerikalılardan uzaqlaşdırmaq və yenidən Şama (əslində, özlərinə) bağlamaq məqsədi güdür (yeri gəlmişkən, PYD-nin türklərin əlindən salamat çıxa bilməsi üçün yeganə yol Əsəd qüvvələrinin - yəni, rusların nəzarətindədir)... Ərdoğan bütün bunları anlamamış deyil, amma bu əməliyyat həm də ona sərf edir. Sadə türk indi onu FATEH gözündə görür, bu isə Türkiyə prezidentinə hava-su kimi lazımdır...”, - deyə N.Nəbizadə yazır.
Kamil HƏMZƏOĞLU
www.oxu.az
"
"Prezident yanında Apellyasiya Şurası: Şikayətlər azalıbAzərbaycan Respublikası prezidentinin təşəbbüsü ilə sahibkarlıq sahəsində yoxlamaların dayandırılması iş adamlarının fəaliyyətinə müdaxilələrin, süni maneələrin, korrupsiya və sui-istifadə hallarının qarşısının alınmasına zəmin yaradıb, qanun pozuntularının, Apellyasiya Şuralarına ünvanlanan şikayətlərin sayının əhəmiyyətli dərəcədə azalmasına səbəb olub.
Oxu.Az xəbər verir ki, bu fikri Prezident yanında Apellyasiya Şurasının sədri Eldar Nuriyev mətbuata açıqlamasında bildirib.
O deyib ki, bunun nəticəsidir ki, 2016-cı illə müqayisədə 2017-ci ildə Prezident yanında Apellyasiya Şurasına daxil olmuş ümumi müraciətlərin sayı 2,9 dəfə, bilavasitə sahibkarlar tərəfindən verilən şikayətlərin sayı 2,2 dəfə azalıb. E.Nuriyevin sözlərinə görə, hesabat ilində Prezident yanında Apellyasiya Şurasına hüquqi və fiziki şəxslərdən 317 müraciət daxil olub:
“Onlardan 163 müraciət Şuranın səlahiyyətinə aid olmadığından araşdırılması üçün aidiyyəti qurumlara göndərilib. Həmin şikayətlər sahibkarlar tərəfindən verilməyən, sahibkarlıq fəaliyyətinə aid olmayan məsələlərlə, habelə cinayət təqibi, məhkəmə işləri, inzibati cərimələr, bank kreditləri, su, qaz, işıq təchizatı ilə əlaqədar olub. Hesabat dövründə Prezident yanında Apellyasiya Şurasının səlahiyyətinə aid 154 müraciət daxil olub.
Onlardan 120 şikayət prosedur qaydalara əməl olunmadan, mərkəzi və ya yerli icra hakimiyyətlərinin Apellyasiya Şuralarında baxılmadan birbaşa Prezident yanında Apellyasiya Şurasına verildiyindən həmin orqanlara, onların Apellyasiya Şuralarına göndərilib.
Apellyasiya Şuralarına göndərilmiş həmin şikayətlərdən 93-ü yerlərdə qanuni həllini tapdığından, mübahisə aradan qalxdığından onlardan təkrar şikayət verilməyib, Şuraya ünvanlanmış yeddi müraciət isə təşkilati məsələlər şikayəti təmin olunmuş sahibkarların təşəkkürləri barədə olub.
2017-ci ildə Prezident yanında Apellyasiya Şurasının icraatına 27 şikayət götürülüb. Müsbət haldır ki, həmin il Şurada baxılan işlərin sayı 2016-cı illə müqayisədə 12,9 faiz azalıb. Hesabat ilinin ikinci yarısının göstəriciləri daha uğurlu olub, 2016-cı ilin həmin dövrü ilə müqayisədə Şurada baxılmış şikayətlərin sayı 2,3 dəfə aşağı düşüb.
Ötən il Prezident yanında Apellyasiya Şurasının icraatına götürülmüş 20 şikayət üzrə müvafiq qərarlar qəbul edilib, üç müraciət şikayətçilərə qanunvericiliyin tələbi izah edilməklə baxılmamış saxlanılıb, 2 müraciət baxışa çıxarılanadək öz həllini tapdığından geri götürülüb, iki şikayət isə hazırda baxılma mərhələsindədir.
Araşdırmalardan məlum olur ki, şikayətlərin əksər hissəsi sahibkarların öz hüquq və vəzifələrini mükəmməl bilməməsi, qanunvericiliyin tələblərini, müəyyən edilmiş prosessual qaydaları pozması, hətta bəzən haqsız tələblər irəli sürməsi üzündən yaranıb.Statistik məlumatlardan göründüyü kimi, sahibkarların Prezident yanında Apellyasiya Şurasına ünvanladığı 163 müraciət Şuranın səlahiyyətinə aid olmayıb, 120 şikayət mərkəzi və ya yerli icra hakimiyyətlərinin Apellyasiya Şuralarında baxılmadan birbaşa Prezident yanında Apellyasiya Şurasına verilib.
Şuraların iclasında baxılmış 13 şikayət əsassız olduğundan təmin edilməyib, yaxud baxılmamış saxlanılıb.
Bəzi şikayətlər qanunvericiliyin tələbi pozulmaqla eyni vaxtda həm məhkəməyə, həm də Apellyasiya Şurasına verilib”.
Kamil HƏMZƏOĞLU
www.oxu.az
"
"Rəsmi Bakı Ankaranı dəstəklədiTürkiyə dəfələrlə terror hücumlarına məruz qalıb və nəticədə çoxsaylı günahsız insanlar həlak olub. Azərbaycan Türkiyənin terror təhdidinə qarşı əsaslı təhlükəsizlik narahatlıqlarını tam şəkildə anlayır.
Oxu.Az-ın məlumatına görə, bunu Azərbaycan Xarici İşlər Nazirliyinin Mətbuat xidmətinin rəhbəri Hikmət Hacıyev bildirib.
XİN rəsmisi deyib ki, Azərbaycan terrorizmdən əziyyət çəkmiş dövlət kimi, terrorizmin bütün forma və təzahürlərini qəti şəkildə pisləyir və terrorizmə qarşı mübarizədə beynəlxalq ictimaiyyətin səylərini dəstəkləyir. H.Hacıyevin sözlərinə görə, beynəlxalq və regional sülh və təhlükəsizliyin təmin edilməsi üçün terror təhlükəsinin kökünün kəsilməsi xüsusilə vacibdir.
“Türkiyə hökuməti tərəfindən bəyan edildiyi kimi, Türkiyə Silahlı Qüvvələri tərəfindən həyata keçirilən “Zeytun Budağı” əməliyyatının məqsədi Türkiyənin sərhədlərinin təhlükəsizliyini təmin etmək, bölgədəki terror təhlükəsini zərərsizləşdirmək, ərazidə yaşayan mülki insanları terror hücumları və təhdidlərindən qorumaqdır.
Türkiyə dəfələrlə terror hücumlarına məruz qalıb və nəticədə çoxsaylı günahsız insanlar həlak olub. Azərbaycan Türkiyənin terror təhdidinə qarşı əsaslı təhlükəsizlik narahatlıqlarını tam şəkildə anlayır.
Biz qardaş Türkiyə və Türkiyə xalqının bir daha heç vxt xain terror hücumlarına məruz qalmamasını arzu edir və diləyirik”, - deyə o əlavə edib.
www.oxu.az
"
"Təhsil nazirinin müavini Vergilər Nazirliyində yüksək vəzifə aldıTəhsil nazirinin müavini Mətin Eynullayev vəzifəsindən azad edilib.
Oxu.Az-ın APA-ya istinadən məlumatına görə, bununla bağlı Azərbaycan prezidenti İlham Əliyev müvafiq sərəncam imzalayıb.
M. Eynullayev Vergilər Nazirliyində yüksək vəzifəyə təyin edilib.
Vəzifəsinin icrasına başlayan M. Eynullayev yanvarın 19-da Vergilər Nazirliyində 20 Yanvar faciəsinin 28-ci ildönümünə həsr olunmuş tədbirdə iştirak edib.








S.B.
www.oxu.az
"
"Ərdoğan: Azərbaycanlı qardaşlarımızın kədərini bölüşürükTürkiyə prezidenti Rəcəb Tayyib Ərdoğan 20 Yanvar 1990-cı ildə Azərbaycanın azadlığı uğrunda şəhid olanları ehtiramla yad edib.
Oxu.Az-ın xəbərinə görə, o bu barədə Twitter-də yazıb.
“28 il  bundan əvvəl Azərbaycanın müstəqilliyi uğrunda canında keçən şəhidlərin xatirəsini ehtiramla yad edirəm. Biz azərbaycanlı qardaşlarımızın kədərini bölüşürük. Türkiyə həmişə Azərbaycanın yanında olacaq”, - yazıda deyilir.
Ərdoğan öz Twitter səhifəsində Azərbaycan və Türkiyə bayraqlarından, həmçinin  #20Yanvar heşteqindən istifadə edib.
www.oxu.az
"
"Prezident seçkilərinə hazırlıqlar başlayıbƏvvəlki illərdə olduğu kimi, seçkilərə hazırlıq yanvar ayından başlayıb. Seçici siyahılarını dəqiqləşdirməklə məşğuluq.
Oxu.Az xəbər verir ki, bunu jurnalistlərə açıqlamasında Mərkəzi Seçki Komissiyasının (MSK) sədri Məzahir Pənahov deyib.
M. Pənahovun sözlərinə görə, siyasi partiyalar illik hesabatlarını MSK-ya göndərməyə başlayıblar:
“Artıq hesabatları göndərməyə başlayıblar. Bunu qaydaya salmağa, ənənə formalaşdırmağa, siyasi partiyaların bu məsələyə münasibətlərinin beynəlxalq standartlara uyğunlaşdırılmasına çalışırıq.
Mövqeyimiz ondan ibarətdir ki, kəskin münasibət göstərmək də düzgün deyil. Bir az iş getməlidir. Keçən ilə baxanda bu il müsbət dəyişikliklər var, siyasi partiyalar bu məsələyə ciddi yanaşırlar”.
A.M.
www.oxu.az
"
"Əli Əhmədov: Qida Təhlükəsizliyi Agentliyi bir neçə aya fəaliyyətə başlayırQida Təhlükəsizliyi Agentliyi bir neçə dövlət qurumu və nazirliklərdə icra olunan funksiyaları həyata keçirəcək.
Oxu.Az xəbər verir ki, bunu baş nazirin müavini Əli Əhmədov jurnalistlərə açıqlamasında deyib.
O bildirib ki, Qida Təhlükəsizliyi Agentliyi artıq formalaşır:
“İndi lazım olan texniki-təşkilati işlər görülməkdədir. Əvvəllər bir neçə dövlət qurumu və nazirliklərin icra etdiyi funksiyalar Qida Təhlükəsizliyi Agentliyinə verilir. Bir neçə aya təşkilati işlər yekunlaşacaq və Qida Təhlükəsizliyi Agentliyi fəaliyyətini birbaşa həyata keçirməyə başlayacaq”.
A.M.
www.oxu.az
 
"
"İlham Əliyev Şəhidlər xiyabanını ziyarət edi – FOTOAzərbaycan prezidenti İlham Əliyev Şəhidlər Xiyabanını ziyarət edib.
Oxu.Az-ın xəbərinə görə, dövlət başçısı 20 Yanvar faciəsinin qurbanlarının məzarları üzərinə qərənfillər düzüb.
Prezident “Əbədi məşəl” kompleksi önünə əklil qoyub, vətən yolunda qurban getmiş şəhidlərin xatirəsinə ehtiramını bildirib.
Azərbaycanın dövlət və hökumət nümayəndələri, deputatlar, diplomatik korpusun təmsilçiləri də Şəhidlər Xiyabanını ziyarət ediblər.
Qeyd edək ki, 1990-cı il yanvarın 20-də baş verən hadisələrin 28-ci ildönümü ilə əlaqədar səhər saatlarından 20 Yanvar şəhidlərinin məzarlarını ziyarət başlayıb.



































www.oxu.az
"
"Silahlı Qüvvələr haqqında yeni qanun qüvvəyə mindi – FƏRMANPrezident İlham Əliyev “Azərbaycan Respublikasının Silahlı Qüvvələri haqqında” qanunun tətbiqi barədə fərman imzalayıb.
Oxu.Az-ın məlumatına görə, Nazirlər Kabinetinə tapşırılıb ki, Azərbaycan Respublikası qanunlarının və Azərbaycan Respublikası Prezidentinin aktlarının “Azərbaycan Respublikasının Silahlı Qüvvələri haqqında” Azərbaycan Respublikasının Qanununa uyğunlaşdırılması ilə bağlı təkliflərini iki ay müddətində hazırlayıb Azərbaycan Respublikasının Prezidentinə təqdim etsin, qanunda nəzərdə tutulan başqa silahlı birləşmələrə aid dövlət orqanlarının (dövlət orqanlarının strukturuna daxil olan qurumların) siyahısı ilə bağlı təkliflərini iki ay müddətində hazırlayıb Azərbaycan Respublikasının Prezidentinə təqdim etsin, qanuna uyğun olaraq, Azərbaycan Respublikası Silahlı Qüvvələrinin dinc dövrdə, real təhdid, səfərbərlik və müharibə (silahlı münaqişə) dövrlərində maddi-texniki vasitələrlə təmin edilməsi qaydasını və tələbat normasını üç ay müddətində müəyyən edib Azərbaycan Respublikasının Prezidentinə məlumat versin, qanundan irəli gələn digər məsələləri həll etsin.
Yenidən hazırlanmış “Azərbaycan Respublikasının Silahlı Qüvvələri haqqında” qanun Milli Məclisin ötən il dekabrın 29-da keçirilmiş iclasında qəbul olunub.
Qeyd edək ki, Konstitusiyaya edilmiş son dəyişikliklərdən irəli gələrək Silahlı Qüvvələrin fəaliyyəti ilə bağlı hüquqi tənzimləməni müəyyən edən “Azərbaycan Respublikasının Silahlı Qüvvələri haqqında” yeni qanun layihəsi hazırlanıb. Yeni sənəddə Silahlı Qüvvələrin anlayışı dəqiqləşdirilib və Silahlı Qüvvələrin Azərbaycan ordusundan və başqa silahlı birləşmələrdən ibarət olduğu qeyd olunub.
1991-ci ildə qəbul edilmiş və hazırda qüvvədə olan “Azərbaycan Respublikasının Silahlı Qüvvələri haqqında” qanun bütövlükdə Silahlı Qüvvələrin deyil, yalnız onun bir hissəsi olan Azərbaycan ordusunun hüquqi əsaslarını müəyyən edirdi. Yeni qanundaisə ilk dəfə olaraq Azərbaycan Respublikası Silahlı Qüvvələrinin və onun tərkib hissəsi olan Azərbaycan ordusu və Azərbaycan Respublikasının başqa silahlı birləşmələrinin anlayışı verilir. Ordunun fəaliyyəti Müdafiə Nazirliyi tərəfindən təşkil edilir, başqa silahlı birləşmələr dedikdə isə ölkənin təhlükəsizliyini və milli maraqlarının təmin edən, terrorçuluqla mübarizə aparan xüsusi xidmət orqanları, ictimai qaydanın və ictimai təhlükəsizliyin qorunmasını təmin edən daxili qoşunlar, dövlət sərhədinin qorunmasını təmin edən sərhəd mühafizə orqanları, mülki müdafiəni təşkil edən hərbi birləşmə, dövlət mühafizəsi obyektlərinin təhlükəsizliyini və mühafizə olunan obyektlərin qorunmasını təmin edən qurum və digərləri başa düşülür.
Qanun Azərbaycan Respublikası Silahlı Qüvvələrinin təyinatı, idarə olunması və hərbi quruculuğu məsələlərini tənzimləyir, habelə Silahlı Qüvvələrin əsas vəzifələrini və fəaliyyətinin hüquqi əsaslarını müəyyən edir.
Qanunda başqa silahlı birləşmələrin dəqiq siyahısının Azərbaycan prezidenti tərəfindən təsdiq ediləcəyi müəyyən olunur. Sənəddə Silahlı Qüvvələrin təyinatı və əsas vəzifələri konkret olaraq sadalanır, Silahlı Qüvvələrin tərkib hissəsi olan qurumların qarşılıqlı fəaliyyətinin, Silahlı Qüvvələrin idarə edilməsi və maliyyə, maddi-texniki təminatının, həmçinin, Silahlı Qüvvələrin şəxsi heyətinin məsuliyyətinin hüquqi əsasları müəyyən edilir, Silahlı Qüvvələrin fəaliyyətinə nəzarətlə bağlı məsələlər tənzimlənir. Öz növbəsində, Silahlı Qüvvələrin tərkib hissəsi olan qurumların fəaliyyəti isə ayrıca qanunlarla, yəni “Azərbaycan ordusu haqqında”, “Kəşfiyyat və əks-kəşfiyyat fəaliyyəti haqqında”, “Daxili Qoşunlar haqqında” “Sərhəd mühafizə orqanları haqqında” və digər hərbi qanunlarla tənzimlənəcək.
A.M.
www.oxu.az
"
"İlham Əliyev QMİ-yə dörd milyon manat ayırıbAzərbaycan prezidenti İlham Əliyev Qafqaz Müsəlmanları İdarəsi tərəfindən keçiriləcək bir sıra tədbirlərin maddi təminatı haqqında sərəncam imzalayıb. 
Oxu.Az-ın məlumatına görə, “İslam Həmrəyliyi İli”nin davamı kimi 2018-ci ildə keçiriləcək əlavə tədbirlərin maddi təminatı üçün 2018-ci il dövlət büdcəsində nəzərdə tutulmuş Prezidentin ehtiyat fondundan Qafqaz Müsəlmanları İdarəsinə 4 milyon manat ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
S.B.
www.oxu.az
"
"“Formula-1”ə görə viza rejimi sadələşdirildiÖlkə prezidenti İlham Əliyev 2018 Formula-1 Azərbaycan Qran-Pri yarışının təşkili və keçirilməsi ilə bağlı Azərbaycan Respublikasına gələcək əcnəbilər və vətəndaşlığı olmayan şəxslər üçün viza prosedurlarının sadələşdirilməsi haqqında Sərəncam imzalayıb.
Oxu.Az-ın xəbərinə görə, sərəncamda qeyd olunur:
Azərbaycan Respublikası Konstitusiyasının 109-cu maddəsinin 32-ci bəndini rəhbər tutaraq qərara alıram:
1. Müəyyən edilsin ki, Azərbaycan Respublikasında keçiriləcək 2018 Formula-1 Azərbaycan Qran-Pri yarışı ilə əlaqədar Azərbaycan Respublikasına gələn və bu Sərəncamın 2-ci hissəsində göstərilən sənədlərdən hər hansı birini təqdim edən əcnəbilər və vətəndaşlığı olmayan şəxslər 2018-ci il martın 15-dən mayın 15-dək Azərbaycan Respublikası Xarici İşlər Nazirliyinin Konsulluq İdarəsinin Azərbaycan Respublikasının beynəlxalq hava limanlarında yerləşən struktur bölmələrində viza ala bilərlər.
2. Aşağıdakı sənədlərdən biri viza verilməsi üçün əsas hesab edilsin:
2.1. Formula-1 yarışlarının beynəlxalq təşkilatçıları olan “Formula One Management Limited” şirkətinin və Beynəlxalq Avtomobil Federasiyasının müvafiq qaydalarına uyğun olaraq akkreditasiyadan keçməni təsdiq edən kart və ya digər sənəd;
2.2. Bakı Şəhər Halqası Əməliyyat Şirkətində akkreditasiyadan keçməni təsdiq edən kart;
2.3. 2018 Formula 1 Azərbaycan Qran-Pri yarışına bilet və ya biletin əldə olunmasını təsdiq edən sənəd.
3. Azərbaycan Respublikasının Xarici İşlər Nazirliyi:
3.1. 2018 Formula 1 Azərbaycan Qran Pri yarışı ilə əlaqədar Azərbaycan Respublikasına gələn şəxslər üçün viza prosedurlarının sadələşdirilməsi, habelə Azərbaycan Respublikası Prezidentinin 2016-cı il 1 iyun tarixli 923 nömrəli Fərmanının 4.2-ci bəndinə əsasən təsdiq edilmiş ölkələrin siyahısı üzrə əcnəbilərin və vətəndaşlığı olmayan şəxslərin “ASAN Viza” sistemi vasitəsilə elektron viza almaq imkanı barədə “Formula One Management Limited” şirkətinə, Beynəlxalq Avtomobil Federasiyasına və xarici ölkələrin müvafiq orqanlarına məlumat versin;
3.2. 2018 Formula 1 Azərbaycan Qran Pri yarışı ilə əlaqədar Azərbaycan Respublikasına gələn şəxslər üçün viza prosedurlarının sadələşdirilməsi, habelə əcnəbilərin və vətəndaşlığı olmayan şəxslərin “ASAN Viza” sistemi vasitəsilə elektron viza almaq imkanı barədə məlumatın Nazirliyin, eləcə də Azərbaycan Respublikasının xarici ölkələrdəki səfirliklərinin və konsulluqlarının internet informasiya ehtiyatlarında yerləşdirilməsini təmin etsin.
4. Azərbaycan Respublikasının Dövlət Miqrasiya Xidməti Azərbaycan Respublikasına uçuşlar həyata keçirən aviasiya şirkətlərinə 2018 Formula 1 Azərbaycan Qran Pri yarışı ilə əlaqədar Azərbaycan Respublikasına gələn şəxslər üçün viza prosedurlarının sadələşdirilməsi barədə məlumat versin.
www.oxu.az
"
"Millət vəkili: Sarkisyanın xələfi özüdürErmənistanın yeni prezidentinin də soyadı Sarkisyan olacaq: artıq Serj Sarkisyan bu postu tutmaq üçün ideal saydığı adamın kimliyini açıqlayıb, o, Ermənistanın Böyük Britaniyadakı səfiri Armen Sarkisyandır. 
Oxu.Az xəbər verir ki, bunu millət vəkili Sahib Alıyev deyib.
Onun sözlərinə görə, Ermənistanda təkcə dövlət başçısının soyadı dəyişməmiş qalımır, elə o özü də dəyişməyəcək. 
O deyib ki, S. Sarkisyanın əsl xələfi A. Sarkisyan yox, elə S. Sarkisyandır:
“Xələfinin Sarkisyan soyadı daşıması, bəlkə, elə həm də buna eyhamdır. Bununla nə demək istəyirəm?! Sadəcə, onu bildirim ki, bu Armen Sarkisyan çox qorxaq adamdır. Levon Ter-Petrosyanın dövründə bir neçə ay baş nazir kimi çalışıb. Ancaq o zaman Ermənistanın müdafiə naziri Vazgen Sarkisyan ona azca xox gələn kimi vəzifəsini qoyub getmişdi. Serjik Armeni məhz bu qorxaqlığına, onunla hakimiyyət davasına çıxmayacağına görə prezident kürsüsünə əyləşdirmək istəyir. Özü isə, çox güman ki, baş nazir olacaq. Və artıq prezident yox, baş nazir adı altında forpostbaşlığını davam etdirəcək. 
Bu, az ağlabatandır, amma mümkündür ki, Serjik heç baş nazir də olmasın, parlamentə spikerlik etsin. Ancaq bütün hallarda parlamentdəki səs çoxluğunu əlində saxlayan partiyanın lideri kimi o, de-yure də olmasa, de-fakto forpostbaşılığında qalacaq. Bir daha vurğulayıram ki, bu adamın xələfi elə özüdür”.
Kamil HƏMZƏOĞLU
www.oxu.az
"
"Deputat: Bu gün qadınlar müharibəyə fitil qoyur, savaş istəyirHicablı qadın və qızların silahlı qələbəsi dinin, insanlığın və bəşəriyyətin ən böyük məğlubiyyəti olar.
Oxu.Az xəbər verir ki, bunu millət vəkili Zahid Oruc İran telekanallarında və mediasında son günlərin baş xəbərlərinə çevrilən Yəməndən olan hicablı və niqablı qadınların hərbi birləşmə yaratması məsələsinə və bunun gələcəkdə nələrə səbəb ola biləcəyinə münasibətini bildirərkən deyib.
O qeyd edib ki,  dünyada bir qayda olaraq, məscidlərə, kilsələrə qarşı vandalizm hər zaman pislənilir:
“Bəs, “Allah evi”ni silah cəbbəxanasına və təlim düşərgəsinə çevirənlərin cəzası, sizcə, nə olmalıdır? Ağzı dualı imamlarımız hazırladıqları kamikadzeləri min illərdir ki, cənnətə göndərməkdən yorulmadılarmı? Bəs, kral və ayətullahların övladları niyə onların sırasında deyillər? Halbuki sərvətləri ilə saray dustağına dönmüş vəliəhdlər niqabla silahı, hicabla qılıncı birləşdirərkən inandıqları qüvvəyə qarşı küfr etdiklərinin fərqindədilər. Amma kimsə döyüşüb həmişə ölməlidir axı... Görün, İslam qadınını hansı obraza gətirib çıxardılar?! İranın “Səhər” kanalı ilə dünyaya nümayiş olunan bu səhnələr az sonra milyonlarla kütləni ehtizaza gətirmək üçün təbliğat vasitəsi kimi müqəddəsləşəcək və indi ekranlarda gördüyünüz o uşaqlar sabahın qara haşiyələrində “Zeynəb” deyə ağı söyləyənlərin sitayiş obyektinə dönəcəklər”.
Millət vəkilinin sözlərinə görə, məhz o zaman nümayişkaranə şəkildə kəsilən başları və üstündə diyirlənən hicabları görəndə analıq missiyası daşıyan dünya qadınının yer üzünə “son” gətirəcəyinə əmin olunacaq.
“Gəlin, qəbul edək ki, dövlətsiz torpaq vətən olmaqdan çıxır. O üzdən ərəb qızlarını silahla küçələrə atan və onu dünya müsəlmanlığının simasına çevirənlər qətiyyən Sorbona və Kembricə bir sənalı, mədinəli, təbrizli övrətini göndərməzlər. Çünki çadra köləliyindən işığa çıxan və elm alan fidanlar gələcəkdə despot hakimiyyətlərinə təhlükə törədəcəklər. Haqqını dərk edən və savadlı qadın hərbi taborlarda yer alanda silahını birinci öz istismarçılarına qarşı çevirəcək. 
Gerçəkdənmi din xilas edir - yoxsa, səngər qazmağa, təlim keçməyə, barıt qoxusunu üstünə tökməyə təşviq edir? Çətin sualdır. Kim inkar edə bilər ki, ərəb qadını min illərdir namaz üstündəki dualarla bir-birinin qanını içən oğulları dünya gətirməkdən usanmır. İndi də rollar dəyişib, sadəcə, ana bətnlərindən birbaşa qadın batalyonları və taborlar doğulur. Tarixçilər yaxşı bilir, 1944-cü ildə faşizmə qarşı ikinci cəbhəni açmağı hər vəchlə ləngidən və Stalini katolik dünyasının lideri Papa 12-ci Piylə görüşə çağıran Uinston Çörçilə sovet rəhbəri nə demişdi.
Guya Avropada humanizm duyğusunu gücləndirmək üçün kilsələrə getməyin və rahiblərlə görüşməyin faydasını sübut etmək istəyən Britaniya baş naziri Kobadan elə bil dərs almışdı ki, ömürlük onu yaddan çıxarmazdı.Stalin Çörçildən soruşmuşdu ki, Vatikanın diviziyalarının sayını bilmir, neçədir? Bəli, indi rahibə qadınlar da müharibəyə fitil qoyur, İslam qadını da savaş istəyir. Yer üzünün əşrəfi olmaqdan daha yuxarı rütbələr varmış, sən demə. Hicablı qadın və qızların silahlı qələbəsi dinin, insanlığın və bəşəriyyətin ən böyük məğlubiyyəti olar!”, - deyə millət vəkili əlavə edib.



Kamil HƏMZƏOĞLU
www.oxu.az
"
"YAP üzvlərinin sayı 710 mini keçdiYanvarın 19-da Yeni Azərbaycan Partiyası (YAP) İdarə Heyətinin növbəti iclası keçirilib.
Oxu.Az xəbər verir ki,  baş nazirin müavini, YAP sədrinin müavini, icra katibi Əli Əhmədov  iclasda qeyd edib ki, 2017-ci ildə Azərbaycanın iqtisadi və sosial həyatında dinamik inkişaf davam etdirilib.
Vurğulanıb ki, Azərbaycanın birinci xanımı, YAP-ın sədr müavini Mehriban Əliyevanın Azərbaycan Respublikasının birinci vitse-prezidenti təyin edilməsi qürur və sevinc hissləri yaradıb. 
Qeyd edilib ki, YAP-ın sıralarının genişlənməsi ötən il ərzində də davam edib, hesabat dövrü ərzində 24 min nəfərdən çox yeni üzv qəbul edilib və beləliklə, partiya üzvlərinin sayı 710 min nəfəri keçib. Partiyaya daxil olanların sırasında isə gənclər və qadınlar üstünlük təşkil edib.
İdarə Heyətinin iclasında YAP-ın ötən ilə dair gəlirləri və xərcləri barədə də hesabat dinlənilib. Qeyd olunib ki, 2017-ci ildə YAP-ın gəlirləri 8 315 436 manat olub. Bunun 7 173 280  manatını üzvlük haqları, 1 142 156 manatını  büdcədən siyasi partiyalara ayrılan dövlət dəstəyindən YAP-a düşən pay təşkil edib.
Kamil HƏMZƏOĞLU
www.oxu.az
"
"Prezidentin ayırdığı üç milyon manat beş telekanal arasında bölünəcəkAzərbaycan prezidenti cənab İlham Əliyevin imzaladığı sərəncama əsasən ayrılan üç milyon manat “Azərkosmos”un xərcləri və digər başqa xərclər hesablanmaqla beş özəl telekanal arasında bərabər və ədalətli şəkildə bölünəcək.
Oxu.Az-ın xəbərinə görə, bunu APA-ya Milli Televiziya və Radio Şurasının (MTRŞ) Hüquq və beynəlxalq əlaqələr şöbəsinin müdiri Nemət Cavadov deyib.
Şöbə müdirinin sözlərinə görə, üç milyon manat “Xəzər”, “Lider”, “Space”, ATV və ARB telekanalları arasında bölünəcək: 
“Bu sərəncam Azərbaycan prezidenti cənab İlham Əliyevin ölkə telekanallarına diqqət və qayğısının göstəricisidir.
Sərəncam Azərbaycanda fəaliyyət göstərən özəl ümumölkə teleradio yayımçılarının “Azerspace-1” peyki və digər vasitələrlə yayım həyata keçirməsinə əlavə dəstək verilməsi məqsədilə imzalanıb”.
N. Cavadov qeyd edib ki, sərəncamda nəzərdə tutulan məsələlərin həlli ilə bağlı MTRŞ-da iclas keçiriləcək və müvafiq qərar qəbul ediləcək.
Qeyd edək ki, Azərbaycan prezidenti İlham Əliyev özəl ümumölkə teleradio yayımçılarına birdəfəlik maliyyə yardımı göstərilməsi haqqında sərəncam imzalayıb.
Sərəncama əsasən, Azərbaycanda fəaliyyət göstərən özəl ümumölkə teleradio yayımçılarının “Azerspace-1” peyki və digər vasitələrlə yayım həyata keçirməsinə əlavə dəstək verilməsi məqsədilə 2018-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan MTRŞ-ya üç milyon manat ayrılıb.
www.oxu.az
"
"Qənirə Paşayeva: Atatürkün indi məzarda sümükləri sızlayırDədələrimizə atılan iftiraya dəstək verən biri dədələrimizin bizə əmanət etdiyi İstanbulda CHP (Türkiyənin “Cümhuriyyət Halk Partisi”) şəhər təşkilatı başqanı olur, dəhşətdir.
Oxu.Az xəbər verir ki, bunu millət vəkili Qənirə Paşayeva bugünlərdə Türkiyənin “ana müxalifət” partiyası olan CHP-nin ən böyük - İstanbul şəhər təşkilatının başqanı seçilən və dərhal da Atatürkə həqarətinə, terrorçu HDP-çilərlə həmrəyliyinə, “Gəzi parkı” hadisələrində provakatorluğuna görə haqqında cinayət işi qaldırılan Canan Kaftancıoğlunun ermənilər tərəfindən dəstəklənməsinə münasibətini bildirərkən dilə gətirib.
Millət vəkili bu seçimi heç cür anlamadığını, burada məntiq görmədiyini bildirib:
“Bəzi məsələləri anlamıram. Ağıl, məntiq almır. Qatı millətçi, şovinist ermənilər bayram edir və uydurma “erməni soyqırımı” iddialarını dəstəkləyən qadın CHP İstanbul şəhər təşkilatı başqanı seçildi”, deyirlər. Ey Türk Millətinin övladları,  axı, bu, necə ola bilir? Atatürkün indi məzarda sümükləri sızlayır, nə deyim?! Görəcək günlərimiz varmış... Dədələrimizə atılan iftiraya dəstək verən biri dədələrimizin bizə əmanət etdiyi İstanbulda CHP şəhər təşkilatı başqanı olur. Bu an hiss etdiklərimi deməyə sözler belə aciz...”, - deyən millət vəkili sonra Kaftancıoğlu ilə bağlı erməni mətbuatında gedən yazını öz “Facebook” səhifəsində paylaşıb.
Qeyd edək ki, Kaftancıoğlunun CHP-nin İstanbul şəhər təşkilatının başqanı seçilməsi nəinki Türkiyə ictimaiyyətində, eləcə də, CHP-nin özündə ciddi narazılıqlara səbəb olub.
Partiyanın genəl başqanlığına namizədliyini irəli sürən tanınmış vəkili Ümit Kocasakal “Atatürkü qəbul etməyən, ona həqarət edənlər CHP-də ola bilməzlər” açıqlaması ilə çıxış edib.
Həmçinin, Türkiyə prezidenti Rəcəb Tayyib Ərdoğan bu həftə AKP-nin TBMM-dəki qrup toplantısında çıxışı zamanı CHP-ni və Kaftancıoğlunu sərt sözlərlə tənqid edib.
Bundan sonra Kaftancıoğlu haqda cinayət işi qaldırılıb.



Kamil HƏMZƏOĞLU
www.oxu.az
"
"İlham Əliyev Özbəkistan prezidentinə başsağlığı verdiAzərbaycan prezidenti İlham Əliyev Qazaxıstanda baş vermiş və çoxsaylı insan ölümünə səbəb olmuş avtobus qəzası ilə Özbəkistan prezidenti Şavkat Mirziyoyevə başsağlığı verib.
Oxu.Az-ın xəbərinə görə, başağlığında deyilir:
Hörmətli Şavkat Miromonoviç,
Qazaxıstanın Aktobe vilayətində sərnişin avtobusunun yanması nəticəsində həmvətənlərinizin faciəli şəkildə həlak olması xəbəri məni son dərəcə sarsıtdı. Baş vermiş bu hadisə ilə əlaqədar Sizə, həlak olanların ailələrinə və yaxınlarına, bütün Özbəkistan xalqına öz adımdan və Azərbaycan xalqı adından dərin hüznlə başsağlığı verirəm.
Allah rəhmət eləsin!
www.oxu.az
"
"Politoloq: Erməni nazirin ritorikasında dəyişən bir şey yoxdurBəlkə də, həmsədrlər nəsə “kreativ” təklif irəli sürüblər, ancaq erməni nazirin ritorikasında dəyişən bir şey yoxdur.
Oxu.Az xəbər verir ki, bunu politoloq Elxan Şahinoğlu deyib.
“Xarici işlər naziri Elmar Məmmədyarov Polşanın Krakov şəhərində əvvəlcə erməni həmkarı ilə təkbətək görüşüb, sonra həmsədrlər də onlara qoşulublar. Bu, həmsədrlərin köhnə taktikasıdır, əvvəlcə tərəfləri başbaşa buraxır, onlar ürəklərini boşaltdıqdan sonra danışıqlara qatılırlar”,  - deyən politoloqun sözlərinə görə, E. Məmmədyarov görüşdən sonra maraqlı açıqlama verib, o  deyib ki, həmsədrlər tərəfindən münaqişənin həlli ilə əlaqədar bir sıra kreativ fikirlər irəli sürülüb.
“Görəsən, 25 ildə hər detalın öyrənildiyi və müzakirə edildiyi danışıqlarda hansı boşluq qalıb ki, yeni və maraqlı təklif üçün də yer qalsın?! Amma Məmmədyarovdan fərqli olaraq, Ermənistanın xarici işlər nazirindən həmsədrlərin “kreativ” təklifləri barədə açıqlama eşitmədim. Tam əksinə, görüşdən əvvəl Ermənistan XİN-nin mətbuat katibi Azərbaycan əleyhinə demədiyi söz qalmayıb, Bakını danışıqları pozmaqda ittiham edib. Bəlkə də, həmsədrlər nəsə “kreativ” təklif irəli sürüblər, ancaq erməni nazirin ritorikasında dəyişən bir şey yoxdur”,  - deyə politoloq qeyd edib.
Kamil HƏMZƏOĞLU
www.oxu.az
"
"Həmsədrlər bəyanatla çıxış ediblərATƏT-in Minsk Qrupu həmsədrləri danışıqlar prosesinə mühüm töhfə kimi etibarın möhkəmləndirilməsi üzrə tədbirlər görməyə çağırır.
Oxu.Az-ın məlumatına görə, bu barədə Azərbaycan və Ermənistan XİN başçıları ilə görüşün yekunları üzrə ATƏT-in Minsk Qrupu həmsədrlərinin birgə bəyanatında deyilir.
Həmsədrlər danışıqlar prosesinə mühüm töhfə qismində etimadın möhkəmləndirilməsi üzrə tədbirlərin görülməsinə çağırıblar. Nazirlər və vasitəçilər təmas xəttində nisbi sakitliyin olduğunu etiraf ediblər. Həmsədrlər tərəfləri bu müsbət tendensiyanı möhkəmləndirməyə çağırıblar.
Qeyd edək ki, həmsədrlər (Rusiyadan İqor Popov, Fransadan Stefan Viskonti və ABŞ-dan Endryu Şofer) ATƏT-in fəaliyyətdə olan sədrinin şəxsi nümayəndəsi Anjey Kaspşiklə birgə yanvarın 17-də Ermənistanın xarici işlər naziri Edvard Nalbandyan və yanvarın 18-də Azərbaycanın XİN rəhbəri Elmar Məmmədyarovla görüşüblər.
Həmsədrlər yanvarın 18-də hər iki nazirlə birgə görüş keçiriblər.
www.oxu.az
"
"Həmsədrlər fevralın əvvəlində regiona səfər edəcəklərATƏT-in Minsk qrupunun həmsədrləri fevralın əvvəlində regiona səfər edəcəklər.
Bunu Oxu.Az-ın Krakov görüşünün nəticələri barədə sorğusuna cavab olaraq Azərbaycanın xarici işlər naziri Elmar Məmmədyarov bildirib.
E.Məmmədyarov qeyd edib ki, Polşanın Krakov şəhərində ATƏT-in Minsk qrupunun həmsədrləri və ATƏT-in fəaliyyətdə olan sədrinin şəxsi nümayəndəsi ilə görüşündə həmsədrlər tərəfindən münaqişənin həlli ilə əlaqədar bir sıra kreativ fikirlər irəli sürülüb:
“Bu ideyalar əsasında müzakirələri davam etdirmək məqsədilə həmsədrlər fevralın əvvəlində regiona səfər edəcəklər. Prinsip etibarilə görüşlər pozitiv şəkildə keçdi. Ümumi yanaşma ondan ibarətdir ki, münaqişənin həllində irəliləyiş əldə etmək və regionda sülh və sabitliyi təmin etmək üçün daha intensiv, substantiv və məntiqli danışıqlar davam etdirilməlidir”.
S.B.
www.oxu.az
"
"Məmmədyarov Krakov danışıqlarını şərh etdiHəmsədrlər tərəfindən münaqişənin həlli ilə əlaqədar bir sıra kreativ fikirlər irəli sürülüb. 
Oxu.Az-ın xəbərinə görə, bunu xarici işlər naziri Elmar Məmmədyarov Krakov görüşünün nəticələri barədə KİV-in sorğusuna cavabında bildirib. 
“Krakovda Ermənistan-Azərbaycan, Dağlıq Qarabağ münaqişəsinin həlli üzrə danışıqlar altı saata yaxın davam etdi. Əvvəlcə mən ATƏT-in Minsk Qrupunun həmsədrləri və ATƏT-in fəaliyyətdə olan sədrinin şəxsi nümayəndəsi ilə görüşdüm. Sonra ATƏT-in Minsk Qrupunun həmsədrlərinin və fəaliyyətdə olan sədrin şəxsi nümayəndəsinin iştirakı ilə Ermənistanın xarici işlər naziri Edvard Nalbandyanla görüşdük. Bunun ardınca Azərbaycan və Ermənistan xarici işlər nazirləri səviyyəsində təkbətək görüşlər oldu. Təkbətək görüş başa çatdıqdan sonra mən yenidən ATƏT-in Minsk Qrupunun həmsədrləri və ATƏT-in fəaliyyətdə olan sədrinin şəxsi nümayəndəsi ilə görüşdüm.
Prinsip etibarilə görüşlər pozitiv şəkildə keçdi. Ümumi yanaşma ondan ibarətdir ki, münaqişənin həllində irəliləyiş əldə etmək və regionda sülh və sabitliyi təmin etmək üçün daha intensiv, substantiv və məntiqli danışıqlar davam etdirilməlidir”.  
S.B.
www.oxu.az
"
"Teymur Bünyadov “Şərəf” ordeni ilə təltif edilibAzərbaycan prezidenti İlham Əliyev Teymur Əmiraslan oğlu Bünyadovun “Şərəf” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, T. Bünyadov Azərbaycanda etnoqrafiya elminin inkişafında böyük xidmətlərinə görə təltif edilib.
S.B.
www.oxu.az
"
"Məmmədyarov-Nalbandyan görüşü başa çatdı – YENİLƏNİBPolşanın Krakov şəhərində Azərbaycan və Ermənistan xarici işlər nazirləri Elmar Məmmədyarov və Edvard Nalbandyan arasında görüş başa çatıb.
Oxu.Az-ın məlumatına görə, bu barədə Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev “Twitter” səhifəsində yazıb.
16:10
Polşanın Krakov şəhərində Azərbaycan və Ermənistan xarici işlər nazirləri Elmar Məmmədyarov və Eduard Nalbandyan arasında görüş başlayıb.
Oxu.Az-ın məlumatına görə, bu barədə Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev “Twitter” səhifəsində yazıb.
ATƏT-in Minsk qrupu həmsədrləri Endryü Şofer (ABŞ), Stefan Viskonti (Fransa), İqor Popov (Rusiya) və ATƏT-in fəaliyyətdə olan sədrinin şəxsi nümayəndəsi Anjey Kaspşikin də iştirak etdiyi görüşdə Dağlıq Qarabağ münaqişəsinin nizamlanma prosesi müzakirə olunur.
“Azərbaycan substantiv və məntiqi danışıqlar yolu ilə Ermənistan-Azərbaycan münaqişəsinin həllini dəstəkləyir”, - deyə H. Hacıyev bildirib.
 
E.Ə.
www.oxu.az
"
"İlham Əliyev azərbaycanlıların soyqırımı ilə bağlı sərəncam verdiAzərbaycan prezidenti İlham Əliyev 1918-ci il azərbaycanlıların soyqırımının 100 illiyi haqqında sərəncam imzalayıb.
Oxu.Az-ın məlumatına görə, Azərbaycan Respublikası Prezidentinin Administrasiyası 1918-ci il azərbaycanlıların soyqırımının yüzüncü ildönümünə həsr olunmuş tədbirlər planının hazırlanıb həyata keçirilməsini təmin etməlidir.
Milli Məclisə isə soyqırımın 100 illiyi ilə bağlı xüsusi iclasın keçirilməsi tövsiyə edilib.
S.B.
www.oxu.az
"
"Erməni nazir istefa verdiErmənistanın enerji infrastrukturu və təbii sərvətlər naziri Aşot Manukyan istefa verib.
Oxu.Az-ın  Aysor.am-a istinadən verdiyi xəbərə görə, nazirliyin mətbuat katibi Vasak Tarpoşyan nazirin artıq bununla bağlı ərizəni hökumətə təqdim etdiyini bildirib. Hələlik onun vəzifəsini icra etdiyi xəbər verilir.
Qeyd edək ki, Ermənistanda hələ 2016-cı ilin sonlarından bəri nazirin istefa verəcəyi ilə bağlı söz-söhbətlər gedib.
www.oxu.az
"
"Məmmədyarov həmsədrlərlə bir araya gəldiAzərbaycanın xarici işlər naziri Elmar Məmmədyarov yanvarın 18-də Polşanın Krakov şəhərində ATƏT-in Minsk qrupu həmsədrləri Endryü Şofer (ABŞ), Stefan Viskonti (Fransa) və İqor Popovla (Rusiya) görüşüb.
Oxu.Az-ın xəbərinə görə, bu barədə Xarici İşlər Nazirliyinin mətbuat xidmətinin rəhbəri Hikmət Hacıyev bildirib.
ATƏT-in fəaliyyətdə olan sədrinin şəxsi nümayəndəsi Anjey Kaspşikin də qatıldığı görüşdə Dağlıq Qarabağ münaqişəsinin həli istiqamətində danışıqlar prosesi müzakirə edilir.
Qeyd edək ki, bu gün Krakovda Azərbaycan və Ermənistan xarici işlər nazirlərinin görüşü keçiriləcək.
Həmsədrlər dünən Krakovda Ermənistanın xarici işlər naziri Edvard Nalbandyanla da görüş keçiriblər.
www.oxu.az
"
"Rəsmi Türkiyə Tillersona cavab verdiTürkiyənin ədliyyə naziri Abdülhamit Gül ABŞ-ın xarici işlər naziri Reks Tillersonun “Türkiyəyə bir açıqlama borcumuz var” açıqlamasına AKP hökuməti adından cavab verib.
Oxu.Az-ın xəbərinə görə, o, deyib ki, Türkiyə sərhədlərinin təhlükəsizliyi ilə bağlı məsələdə səsssiz qala bilməzdi:
“Sərhədlərini və  təhlükəsizliyini təhdid edəcək heç bir “fəaliyyət”ə Türkiyə əsla və əsla səssiz qala bilməz . Belə bir açıqlamanın verilməsi isə  önəmli bir addımdır”.
Kamil HƏMZƏOĞLU
www.oxu.az
"
"İlham Əliyev Davos Forumunda iştirak edəcəkAzərbaycan prezidenti İlham Əliyev yanvarın 23-də İsveçrədə keçiriləcək ənənəvi Davos İqtisadi Forumuna qatılacaq.
Oxu.Az-ın xəbərinə görə, müzakirələr Bakı vaxtı ilə saat 20:00-da start götürəcək.
Dövlət başçısı “Strateji perspektivlər: Avrasiya” panelindəki müzakirələrdə çıxış edəcək.
Qeyd edək ki, Davos Forumu yanvarın 23-26-da keçiriləcək. 
www.oxu.az
"
"Ötən ilin fəal deputatları – SİYAHIParlament Jurnalistləri Birliyi (PJB) beşinci çağırış Azərbaycan Respublikası Milli Məclisinin deputatlarının 2017-ci ildəki fəaliyyətinin qiymətləndirilməsi üçün qurum üzvləri - parlamentdə akkreditasiya olunmuş jurnalistlər arasında rəy sorğusu keçirib. 
PJB-nin sədr müavini Aqil Aslanın Oxu.az-a verdiyi məlumata görə, sorğu dörd nominasiya üzrə aparılıb.
Sorğu nəticəsində Milli Məclisin 2017-ci ildəki fəaliyyəti dövründə plenar iclaslarda cari və gündəlikdə duran məsələlərin müzakirəsində ən fəal iştirak edən deputatlar, seçici hüquqlarını müdafiə edən ən fəal deputatlar, ölkəmizi beynəlxalq təşkilatlarda təmsil edən ən fəal deputatlar, qanunvericilik təşəbüsü ilə çıxış edən ən fəal deputatlar müəyyənləşib.
Millət vəkilləri Siyavuş Novruzov, Qüdrət Həsənquliyev, Fazil Mustafa, Məlahət İbrahimqızı, Zahid Oruc, Əflatun Amaşov və Tahir Kərimli Milli Məclisin 2017-ci ildəki fəaliyyəti dövründə plenar iclaslarda cari və gündəlikdə duran məsələlərin müzakirəsində fəal iştirak edən deputat nominasiyası üzrə qalib olublar.
Seçici hüquqlarını müdafiə edən ən fəal deputatlar siyahısında Qənirə Paşayeva, Yevda Abramov, Çingiz Qənizadə və Flora Qasımova yer alıb.
Ölkəmizi beynəlxalq təşkilatlarda təmsil edən ən fəal deputatlar adını isə Fuad Muradov, Bahar Muradova, Ziyafət Əsgərov, Cavanşir Feyziyev, Azay Quliyev, Tahir Mirkişili, Eldar Quliyev və Sahibə Qafarova qazanıb.
Qanunvericlik təşəbbüsü ilə çıxış edən deputatlardan Vahid Əhmədov, Əli Məsimli və Musa Quliyev digər həmkarlarından fərqlənərək bu nominasiyanın qalibi olublar.
Kamil HƏMZƏOĞLU
www.oxu.az
"
"PA-nın yeni şöbə müdiri kimdir?Xəbər verdiyimiz kimi, prezident İlham Əliyev Etibar Nəcəfovun Administrasiyanın Millətlərarası münasibətlər, multikulturalizm və dini məsələlər şöbəsinin müdiri təyin edilməsi haqda sərəncam imzalayıb.
Oxu.Az xəbər verir ki, Etibar Nəcəfov bu təyinatadək də Prezident Administrasiyasında çalışıb.
O, Administrasiyada millətlərarası, multikulturalizm və dini məsələlər üzrə Dövlət müşavirliyi xidmətinin baş məsləhətçisi vəzifəsini tutub.
Etibar Əli oğlu Nəcəfov 1963-cü il martın 7-də Gəncə şəhərində, ziyalı ailəsində anadan olub. 
1980-ci ildə Daşkəsən rayonu A.S.Puşkin adına orta məktəbi bitirib, elə həmin il Leninqrad Dövlət Universitetinin fəlsəfə fakültəsinə qəbul olunub. 1985-ci ildə həmin universiteti fərqlənmə diplomu ilə bitirib və universitetin fəlsəfə fakültəsinin əyani aspiranturasına “Sosial fəlsəfə” ixtisası üzrə qəbul olub. 
8 dekabr 1988-ci ildə “Elmi-texniki tərəqqinin sürətlənməsində imkan və gerçəklik dialektikası“ mövzusunda namizədlik dissertasiyası müdafiə edib. 27 fevral 2004-cü ildə “Mədəniyyətinin və sivilizasiyanın ictimai inkişafda dialektikası” mövzusunda doktorluq dissertasiyası müdafiə edib. 
1989-cu ildən Bakı Slavyan Universitetində müəllim, baş müəllim, dosent, Beynəlxalq əlaqələr üzrə prorektor, kafedra müdiri vəzifələrində işləyib. Hazırda Bakı Slavyan Universitetində Avropaşünaslıq kafedrasının professoru və Azərbaycan Prezidenti yanında Dövlət İdarəçilik Akademiyasında Fəlsəfə və sosial psixologiya kafedrasının müdiri vəzifəsində işləyir. 
Azərbaycan Respublikasının millətlərarası, multikulturalizm və dini məsələlər üzrə Dövlət müşavirliyində çalışıb.
70-dən artıq elmi məqalənin, dörd monoqrafiyanın və bir dərsliyin müəllifidir. ABŞ-ın bir sıra ştatlarında, Norveç, Rusiya, Türkiyə, İsveç, Macarıstan, Avstriya, Hollandiya, Qazaxstan, Gürcüstan və digər ölkələrdə beynəlxalq konfranslarda elmi məruzələrlə çıxış edib. 
2002-2005- ci illərdə fasilələrlə Nyu-Yorkun Kolumbiya Universitetinin Beynəlxalq və İctimai Əlaqələr Məktəbində dərs deyib. Tədris və tədqiqat sahəsinə aid ABŞ-ın və bir neçə Avropa ölkələrinin təsis etdiyi qrantlara layiq görülüb.
E.Ə.
www.oxu.az
"
"Məmmədyarov və Nalbandyan bu gün görüşəcəklərBu gün, yanvarın 18-də, Polşanın Krakov şəhərində Azərbaycan və və Ermənistan xarici işlər nazirlərinin görüşü keçiriləcək.
Oxu.Az xəbər verir ki, Elmar Məmmədyarov və Edvard Nalbandyan Dağlıq Qarabağ münaqişəsinin həlli məsələsini müzakirə edəcəklər. 
Görüşdə Dağlıq Qarabağ münaqişəsinin nizamlanma prosesi müzakirə olunacaq. ATƏT-in Minsk qrupu həmsədrləri və ATƏT-in fəaliyyətdə olan sədrinin şəxsi nümayəndəsi Anjey Kaspşik də görüşdə iştirak edəcək.
Qeyd edək ki, Azərbaycan və Ermənistan xarici işlər nazirlərinin sonuncu görüşü dekabrın 7-də Avstriya paytaxtı Vyanada keçirilib. 
www.oxu.az
"
"Bakıda Aleksey Beqovun fərdi sərgisi açılıb – FOTOBu gün Heydər Əliyev Mərkəzində rusiyalı rəssam Aleksey Beqovun “Yer və Səma” adlı fərdi sərgisi açılıb.
Oxu.Az xəbər verir ki, Heydər Əliyev Fondunun vitse-prezidenti Leyla Əliyeva sərginin açılış mərasimində iştirak edib.
Mərasimdə Aleksey Beqovun yaradıcılığı haqqında məlumat verilib.
Həyat, ölüm, sevgi, xəyanət... Əbədi və dəyişməz mövzular...
Bildirilib ki, rəssam əsərləri vasitəsilə getdiyi yerləri doğma evinə çevirməyi, ürəyinə yatan məkanları qəlbində qoruyub saxlamağı bacarırdı. Onun əsərlərində bəşər övladının şüurlu varlıq kimi mövcudluğu, müxtəlif dövrlərin dahi sənətkarlarını düşündürən həyat və ölüm, sevgi və xəyanət kimi əbədi və dəyişməz mövzular qabarıq şəkildə hiss olunur. Rəssamın özünün də vaxtilə qeyd etdiyi kimi, onun rəsmləri həyatın mənası barədə sualların cavabları haqqında tamaşaçıya az da olsa kömək edir. Onun əsərlərindəki əksər süjetlər həyatdan, uşaqlıqdan götürülüb. Kətanın özü artıq incəsənət əsəridir. Aleksey Beqov deyirdi: “Rəssamlıq həyatım və qismətimdir. Tamamilə ona bağlıyam”.
Görkəmli rəssam Aleksey Beqov dahi sənətkarların obrazlı və klassik modellərindən yararlansa da, bu zaman özünün maddi-mənəvi dünyasını, ona məxsus kosmik mühiti və həyat enerjisini yaradır. Fransa Akademik Cəmiyyəti Aleksey Beqovu Fransanın incəsənət, elm və ədəbiyyat sahəsində ən yüksək mükafatına layiq görüb. Həqiqətən də Aleksey Beqov o rəssamlardandır ki, tamaşaçı ilə mənəvi ünsiyyət mühitini yaratmaq onun üçün xüsusilə vacib idi.
Aleksey Beqov əsərlərində yaşayır
Açılış mərasimində Rusiya Rəssamlar İttifaqının və Beynəlxalq Tənqidçilər, Sənətşünaslar Assosiasiyasının üzvü, rəssamın həyat yoldaşı Tatyana Beqova və rəssamın oğlu İvan Beqov da çıxış ediblər.
Bakıda gördüklərinin onda böyük təəssürat doğurduğunu qeyd edən Tatyana Beqova deyib: “Biz bu cür gözəl, qeyri-adi dərəcədə müasir, zəngin, böyük zövqə malik şəhər görəcəyimizi gözləmirdik. Yəqin ki, ən böyük təəssüratı bizdə Heydər Əliyev Mərkəzinin binası yaratdı. Bu memarlıq incisi bizi bir də xüsusilə ona görə təsirləndirdi ki, Aleksey Beqovun əsərləri məhz burada nümayiş etdirilir. Təxminən dörd ildir ki, o, aramızda yoxdur. Lakin o, əsərlərində yaşayır. Onun obrazları rəmzlərə çevrilib. O, çox həssas idi”.
Tatyana Beqova və oğlu İvan Beqov sərginin təşkilinə görə Heydər Əliyev Fondunun vitse-prezidenti Leyla Əliyevaya minnətdarlıqlarını bildirib, bu sərginin Heydər Əliyev Mərkəzində açılmasının onlar üçün böyük şərəf olduğunu vurğulayıblar.
T.Beqova Leyla Əliyevaya rəssamın rəsm əsərini bağışlayıb.
Leyla Əliyeva bu gözəl gecənin təşkilinə görə təşəkkür edib.
Sonra tədbir iştirakçıları sərgi ilə tanış olublar.
Sərgidə müəllifin 50 əl işi nümayiş olunur. Onların arasında “Dənizçinin rəqsi”, “Evə qayıdış”, “Yığılmış ot”, “Biçilmiş tarla”, “Ağ ay”, “İş adamı Petya əmi” və digər əsərlər var.
Rusiya Federasiyasının Xalq Rəssamı, Rusiya Rəssamlıq Akademiyasının müxbir üzvü, Fransa Akademik Cəmiyyətinin qızıl medalı kavaleri Aleksey Beqov 1951-ci ildə Ukraynada, Kiyev vilayətinin Kozın kəndində anadan olub. Ailəsi Qazaxıstana köçdükdən sonra Almatı Dövlət Pedaqoji İnstitutunun rəssamlıq-qrafika fakültəsində təhsil alıb. Qrafika, heykəltəraşlıq və rəssamlıq gənc Alekseyi eyni dərəcədə cəlb edib və bunlar onun gələcək yaradıcılığında özünü büruzə verən zərif plastika duyğusunu formalaşdırıb.
Aleksey Beqov Almatı Dövlət Pedaqoji İnstitutunun, Qırğızıstanda Prjeval Pedaqoji İnstitutunun rəssamlıq-qrafika fakültələrində dərs deyib.
Rəssam 1983-cü ildə Moskvaya gəlişindən sonra geniş ictimaiyyətdə tanınmağa başlayıb. Aleksey Beqov 1991-ci ildə “Dünya səddi” beynəlxalq aksiyası çərçivəsində 10 metrlik “XX əsrin sonu” rəsmini yaradıb. Əsər Los-Anceles, Vaşinqton, Moskva və Barselonada nümayiş olunub.
1995-ci ildə Aleksey Beqovun Rusiya Dövlət Tretyakov Qalereyasında fərdi sərgisi keçirilib. Müxtəlif illərdə Rusiyada, eləcə də bir sıra ölkələrdə fərdi və birgə sərgilərlə çıxış edib. 1997-ci ildə Parisdə təşkil edilmiş fərdi sərgisi isə ona daha bir uğur gətirib.
1998-ci ildə Paris yaxınlığındakı kiçik Janvil şəhərində məskunlaşan rəssam Jilvuazen qəsrinin ərazisində 1625-ci ildə tikilmiş Müqəddəs Nikolay kilsəsini naxışlarla bəzəyib. Aleksey Beqov bu işlə 1998-2004-cü illər ərzində təkbaşına məşğul olub. Rəssam kilsəni naxışlarla bəzəyib bitirəndən sonra Fransa və Rusiya arasında dövlətlərarası münasibətlərin möhkəmləndirilməsinə görə Rusiya Federasiyasının “Dostluq” ordeni ilə təltif olunub.
Aleksey Beqov 2012-ci ildə müxtəlif, lakin ona mənəvi cəhətdən yaxın olan Kandinski, Matis, Dali, Pikasso, Van Qoq kimi rəssamlara silsilə işlər həsr edib. Bu zaman rəssam maraqlı üsula əl atıb – ustadların məşhur əsərlərini öz kompozisiyasına daxil etməklə onların parafrazını yaradıb.
Aleksey Beqov 2014-cü ildə vəfat edib.
Rəssamın əsərləri Rusiya Dövlət Tretyakov Qalereyası, Nyu-Cersi Müasir İncəsənət Muzeyi, Vaşinqton şəhərinin Vəkillər Assosiasiyası və Birləşmiş Millətlər Təşkilatının, eləcə də dünyanın bir sıra tanınmış şəxslərinin kolleksiyalarında yer alıb.
Aleksey Beqovun Heydər Əliyev Mərkəzində təşkil olunan fərdi sərgisi mayın 1-dək davam edəcək. Onun əsərləri mədəni ictimaiyyətin marağına səbəb olacaq və uzun müddət unudulmayacaq.






































A.M.
www.oxu.az
"
"Prezidentin köməkçisi vəzifələrindən biri ləğv edilibPrezidentin Millətlərarası münasibətlər, multikulturalizm və dini məsələlər üzrə köməkçisi vəzifəsi ləğv edilib.
Oxu.Az APA-ya istinadən xəbər verir ki, bu, Prezident Administrasiyasının bu gün yenilənən strukturunda əksini tapıb.
Prezident Administrasiyasının 31 may 2017-ci ildə təsdiqlənmiş yeni strukturunda Prezidentin Millətlərarası münasibətlər, multikulturalizm və dini məsələlər üzrə köməkçisi-şöbə müdiri vəzifəsi yer alıb və bu vəzifəyə indiyə qədər təyinat olmayıb.
Bu gün isə Prezidentin Millətlərarası münasibətlər, multikulturalizm və dini məsələlər üzrə köməkçisi-şöbə müdiri vəzifəsi Prezident Administrasiyasının strukturundan çıxarılıb, bu vəzifə Millətlərarası münasibətlər, multikulturalizm və dini məsələlər şöbəsinin müdiri vəzifəsi kimi verilib.
Millətlərarası münasibətlər, multikulturalizm və dini məsələlər şöbəsinin müdiri vəzifəsinə isə Etibar Nəcəfov təyin edilib.
A.M.
www.oxu.az
"
"Peşə məktəblərində çalışan müəllimlərin maaşı iki dəfə artırıldıPrezident İlham Əliyev “Dövlət ilk peşə-ixtisas təhsili müəssisələrində çalışan, bilik və bacarıqlarının diaqnostik qiymətləndirilməsi aparılmış müəllimlərin dərs yükünün və əməkhaqlarının, idarəetmə və təlim fəaliyyəti ilə məşğul olan işçilərin isə əməkhaqlarının artırılması haqqında” sərəncam imzalayıb. 
Oxu.Az-ın məlumatına görə, sərəncam “Milli iqtisadiyyat və iqtisadiyyatın əsas sektorları üzrə strateji yol xəritələrinin təsdiq edilməsi haqqında” Azərbaycan Respublikası Prezidentinin 2016-cı il 6 dekabr tarixli 1138 nömrəli Fərmanının tətbiqi ilə əlaqədar dövlət ilk peşə-ixtisas təhsili müəssisələrində çalışan, idarəetmə, təhsil və təlim fəaliyyəti ilə məşğul olan işçilərin maddi rifahını yaxşılaşdırmaq məqsədilə imzalanıb. 
1. Dövlət ilk peşə-ixtisas təhsili müəssisələrində çalışan, bilik və bacarıqlarının diaqnostik qiymətləndirilməsi aparılmış müəllimlərin həftəlik dərs yükü norması 1,5 dəfə, aylıq vəzifə maaşları orta hesabla 2 dəfə artırılsın.
2. Azərbaycan Respublikasının Nazirlər Kabineti:
2.1. bilik və bacarıqlarının diaqnostik qiymətləndirilməsi aparılmış, dövlət ilk peşə-ixtisas təhsili müəssisələrində idarəetmə, təhsil və təlim fəaliyyəti ilə məşğul olan işçilərin aylıq vəzifə maaşlarının sxemini və məbləğlərini on beş gün müddətində təsdiq etsin;
2.2. Azərbaycan Respublikası Prezidentinin aktlarının bu Sərəncama uyğunlaşdırılmasına dair təkliflərini üç ay müddətində hazırlayıb Azərbaycan Respublikasının Prezidentinə təqdim etsin;
2.3. Azərbaycan Respublikası Nazirlər Kabinetinin normativ hüquqi aktlarının bu Sərəncama uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat versin;
2.4. mərkəzi icra hakimiyyəti orqanlarının normativ hüquqi aktlarının bu Sərəncama uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat versin;
2.5. bu Sərəncamdan irəli gələn digər məsələləri həll etsin.
3. Diaqnostik qiymətləndirmədən sonra Azərbaycan Respublikası Təhsil Nazirliyinin keçirdiyi mərkəzləşdirilmiş müsabiqə yolu ilə ilk peşə-ixtisas təhsili müəssisələrinə işə qəbul edilən, idarəetmə, təhsil və təlim fəaliyyəti ilə məşğul olan işçilər bilik və bacarıqlarının diaqnostik qiymətləndirilməsi aparılmış işçilərə bərabər tutulsunlar.
4. Azərbaycan Respublikasının Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Sərəncama uyğunlaşdırılmasını təmin edib Azərbaycan Respublikasının Nazirlər Kabinetinə məlumat versin.
5. Bu Sərəncamın 1-ci hissəsi 2018-ci il yanvarın 1-dən tətbiq edilir.
www.oxu.az
"
"İlham Əliyevdən yeni təyinatPrezident Administrasiyasının Millətlərarası münasibətlər, multikulturalizm və dini məsələlər şöbəsinin müdiri təyin edilib.
Oxu.Az-ın məlumatına görə, Azərbaycan prezidenti İlham Əliyev bununla bağlı müvafiq sərəncam imzalayıb.
Sərəncama əsasən, millətlərarası münasibətlər, multikulturalizm və dini məsələlər şöbəsinin müdiri Etibar Nəcəfov təyin edilib.
Qeyd edək ki, əslən gəncəli olan E. Nəcəfov fəlsəfə elmləri doktoru, professordur.
Bakı Slavyan Universitetində “Avropaşünaslıq” kafedrasının professoru və Azərbaycan Respublikasının Prezidenti yanında Dövlət İdarəçilik Akademiyasında “Fəlsəfə və Sosial Psixologiya” kafedrasının müdiri vəzifəsində işləyib. 70-dan artıq elmi məqalənin, 4 monoqrafiyanın və 1 dərsliyin müəllifidir.



www.oxu.az
"
"Hikmət Hacıyev: Quttereşin çağırışını təqdir edirikBMT-nin baş katibi Antoni Quttereş tərəfindən BMT Baş Assambleyasının 16 yanvar tarixli qeyri-rəsmi iclasında Avropada mövcud olan münaqişələr sırasında Ermənistan-Azərbaycan münaqişəsinin həlli üzrə ATƏT-in Minsk qrupunun fəaliyyətinin canlandırılması üçün çağırışını təqdir edir və dəstəkləyirik.
Oxu.Az xəbər verir ki,  bu barədə XİN-nin mətbuat xidmətinin rəhbəri Hikmət Hacıyev BMT baş katibinin Dağlıq Qarabağ münaqişəsinin həlli üzrə ATƏT-in Minsk Qrupunun fəaliyyətinin canlandırılması üzrə çağırışını şərh edərkən deyib. 
H. Hacıyevin sözlərinə görə, BMT baş katibi tərəfindən çox düzgün olaraq qeyd olunur ki, Avropada mövcud olan resurslar, imkanlar və təsisatların fonunda münaqişələrin həll edilməmiş qalmasına bəraət qazandırıla bilməz:
“Avropada təhlükəsizliyin bölünməzliyi vahid prinsip kimi qəbul olunsa da, təəssüf ki, reallıq bundan tamamilə uzaqdır”.
XİN sözçüsü deyib ki, ötən əsrin 80-ci illərinin sonunda Azərbaycanın Dağlıq Qarabağ regionunda başlayan aqressiv erməni separatizmi Ermənistanın Azərbaycana qarşı hərbi təcavüzü və ölkəmizin ərazilərinin 20 faizinin işğalı və bir milyondan artıq azərbaycanlının qanlı etnik təmizlənməsi ilə nəticələnib:
“BMT Nizamnaməsi, Helsinki Yekun Aktı ilə üzərinə götürdüyü öhdəliklərinə zidd şəkildə ATƏT üzv ölkəsi olaraq Ermənistanın digər ATƏT üzv ölkəsi olan Azərbaycanın ərazilərinin işğalını davam etdirməsi regional sülh və təhlükəsizliyə ciddi təhdid olaraq qalmaqda davam edir. BMT Təhlükəsizlik Şurasının 822, 853, 874 və 884 saylı qətnamələri Ermənistan qoşunlarının Azərbaycanın işğal olunmuş ərazilərindən tam və qeyd-şərtsiz çıxarılmasını tələb etdiyi halda, Ermənistan buna məhəl qoymur. Ermənistanın bu kimi işğalçılıq siyasəti, güc tətbiq edərək ərazi əldə edilməsi cəhdləri XX əsrin 30-40-cı illərində Avropada baş qaldıran mənfur təcrübə ilə müqayisə oluna bilər”.
H. Hacıyev qeyd edib ki, Azərbaycan ATƏT-in Minsk Qrupunun həmsədrlərinin mandatını təşkil edən BMT Təhlükəsizlik Şurasının müvafiq qətnamələri və Helsinki Yekun Aktı əsasında Ermənistan-Azərbaycan, Dağlıq Qarabağ münaqişəsinin həlli və regionda davamlı sülhün və təhlükəsizliyin təmin olunması üçün həmsədrlər və beynəlxalq ictimaiyyətlə birgə səylərini davam etdirəcək.
www.oxu.az
"
"Necdet Ünüvardan 20 Yanvar faciəsi ilə bağlı – BƏYANATTürkiyə-Azərbaycan parlamentlərarası dostluq qrupunun rəhbəri Necdet Ünüvar Türkiyə Böyük Millət Məclisində (TBMM) 20 Yanvar faciəsinin 28-ci ildönümü ilə əlaqədar bəyanatla çıxış edib.
Oxu.Az xəbər verir ki, N.Ünüvar 1990-cı il yanvarın 19-dan 20-nə keçən gecə keçmiş SSRİ rəhbərliyinin Azərbaycana qanunsuz qoşun yeritməsindən və bu hadisənin acı nəticələrindən danışıb.
Dostluq Qrupunun rəhbəri vurğulayıb ki, Türkiyə xalqı bu faciənin acılarını Azərbaycan xalqı ilə bölüşür.
TBMM-nin iclasında Azərbaycanın Türkiyədəki səfiri Xəzər İbrahim də iştirak edib.
www.oxu.az
"
"Məmmədyarov Fransaya çağırış etdi: Separatçıları ölkəyə buraxmayınXarici işlər naziri Elmar Məmmədyarov Fransa Respublikasına işgüzar səfəri çərçivəsində Fransanın Avropa və Xarici Işlər Nazirliyinin dövlət katibi Jan-Batist Lömuenlə görüşüb.
XİN-in mətbuat xidmətindən Oxu.Az-a verilən məlumata görə, görüşdə nazirlər Azərbaycan və Fransa arasında ikitərəfli və çoxtərəfli münasibətlərin cari səviyyəsindən məmnunluqlarını bildiriblər, iki ölkə arasında münasibətlərin daha da inkişaf etdirilməsi üçün geniş potensialın mövcudluğunu qeyd ediblər.
2017-ci ilin sentyabr ayında yeni formalaşmış Fransa hökumətinin ilk üzvü kimi Azərbaycana rəsmi səfər etdiyini söyləyən fransalı dövlət katibi səfər çərçivəsində Azərbaycan prezidenti İlham Əliyevlə görüşünü və səfərin nəticələrini yüksək qiymətləndirib.
Nazirlər Ermənistan-Azərbaycan Dağlıq Qarabağ münaqişəsinin həlli üzrə danışıqların cari vəziyyəti barədə fikir mübadiləsi aparıblar. E. Məmmədyarov Ermənistan-Azərbaycan münaqişəsi üzrə danışıqlar prosesinin gedişi ilə bağlı ətraflı məlumat verib. O, 2018-ci ilin 18 yanvar tarixində Polşanın Krakov şəhərində ATƏT-in Minsk qrupunun həmsədrləri və Ermənistan Respublikasının xarici işlər naziri ilə görüşəcəyini bildirib.
E. Məmmədyarov Fransanın bir sıra şəhərlərinin Azərbaycanın işğal olunmuş ərazilərində Ermənistan tərəfindən yaradılmış qondarma rejim ilə qanunsuz əlaqələr yaratması, qondarma rejimin təmsilçiləri kimi özünü təqdim edən şəxslərin Fransa ərazisinə daxil olması kimi faktların ATƏT-in Minsk qrupunun həmsədri olaraq Fransanın mərkəzi hökuməti tərəfindən qarşısının alınmasının vacibliyini bildirib.
Azərbaycan və Fransa arasında iqtisadi-ticarət əlaqələrini nəzərdən keçirərək nazirlər enerji, nəqliyyat, metro, kosmik, sənaye, kənd təsərrüfatı, təhsil, mədəniyyət və digər sahələrdə əməkdaşlığın dinamik surətdə inkişaf etdiyini və 50-dən artıq Fransa şirkətinin Azərbaycanda fəaliyyət göstərdiyini vurğulayıblar.
Azərbaycan və Fransanın təhsil sahəsində sıx əməkdaşlıq etdiyini bildirən nazirlər Azərbaycanda fəaliyyət göstərən Birgə Azərbaycan-Fransız Universitetinin bu əməkdaşlığın parlaq göstəricisi olduğunu qeyd ediblər.
Azərbaycan-Avropa İttifaqı münasibətlərinə toxunan nazir E. Məmmədyarov ölkəmizlə Avropa İttifaqı arasında strateji tərəfdaşlıq sənədi üzərində iş aparıldığını və əlaqələrin uğurla inkişaf etdiyini məmnuniyyətlə qeyd edib.
Görüşün sonunda nazirlərin iştirakı ilə Azərbaycan Milli Elmlər Akademiyası ilə Fransanın Montpellier Universiteti arasında əməkdaşlıq haqqında çərçivə və dissertasiya və maliyyələşmə haqqında əməkdaşlıq sazişləri imzalanıb. Sazişlər AMEA-nın prezidenti, akademik Akif Əlizadə və Montpellier Universitetinin beynəlxalq əlaqələr üzrə vitse-prezidenti Fransua Henn tərəfindən imzalanıb.
www.oxu.az
 
"
"Oqtay Əsədov: Məsələlərin uğurlu həlli üçün zəmin varMilli Məclisin (MM) sədri Oqtay Əsədov Türkiyə Böyük Millət Məclisinin (TBMM) Xarici əlaqələr komitəsinin rəhbəri Volkan Bozkırın başçılıq etdiyi nümayəndə heyəti ilə görüşüb.
Oxu.Az xəbər verir ki, görüşdə Azərbaycanla Türkiyə arasında dostluq və qardaşlıq əlaqələrinə dair müzakirələr aparılıb.
O.Əsədov Azərbaycan-Türkiyə münasibətlərinin özünəməxsus xarakterik xüsusiyyətləri ilə fərqləndiyini qeyd edib. Spiker bildirib ki, ikitərəfli münasibətlərimizin yüksək səviyyədə inkişafında dövlət başçılarımızın qarşılıqlı səfərləri mühüm rol oynayıb:
“Tarixi yaxınlıq və sıx dostluq münasibətləri Azərbaycanla Türkiyə arasında həyatın bütün sahələrində məsələlərin uğurlu həlli üçün möhkəm zəmin yaradır”.
MM-in sədri Azərbaycan və Türkiyə parlamentlərində fəaliyyət göstərən dostluq qruplarının işini yüksək qiymətləndirib.
TBMM-in Xarici əlaqələr komitəsinin rəhbəri Volkan Bozkır ölkəmizə səfərindən və burada keçirdiyi görüşlərdən məmnunluğunu bildirib. O, ölkələrimiz arasında əlaqələrin inkişafında parlamentlərin rolunun və parlament diplomatiyasının vacibliyini vurğulayıb.
Kamil HƏMZƏOĞLU
www.oxu.az
"
"Peskov Putinin səhhəti barədəRusiya Federasiyasının prezidenti Vladimir Putin tamamilə sağlamdır.
Oxu.Az-ın “RİA Novosti”yə istinadən verdiyi xəbərə görə, bu bəyanatı Rusiya prezidentinin mətbuat katibi Dmitri Peskov səsləndirib.
“Sizi əmin edə bilərəm ki, prezident tamamilə sağlamdır, hətta səhhəti bir çoxlarından üstündür”, - deyə Peskov bildirib.  
Jurnalistlər Putinin səhhəti ilə bağlı məlumatların təfsilatlı şəkildə ictimailəşdirilməsi məsələsini qaldırsa da, Peskov  ölkə qanunvericiliyində bu cür formatların nəzərdə tutulmadığını diqqətə çatdırıb.
“Qanunvericilikdə prezidentin səhhəti barədə bu və ya digər məlumatların icbari qaydada ictimailəşdirilməsi deyilən bir müddəa yoxdur”, - deyə Peskov bildirib.
Xatırladaq ki, Ağ Ev ABŞ prezidenti Donald Trampın səhhəti barədə ABŞ ictimaiyyətini məlumatlandırmışdı.
www.oxu.az
"
"Tillerson Inı hədələdiRəsmi Pxenyan danışıqlara başlamasa, bu, hərbi münaqişəyə yol açacaq.
Oxu.Az “RİA Novosti”yə istinadən xəbər verir ki, bu barədə ABŞ dövlət katibi Reks Tillerson açıqlama verib.
Koreya yarımadasında mövcud vəziyyətlə bağlı Vankuverdə nazirlər səviyyəsində keçirilən görüşdən sonra jurnalistlər ABŞ-la KXDR arasında müharibə riskinin nə dərəcə yüksək olduğunu amerikalı ali diplomatdan soruşub.
“Hamımız mövcud vəziyyəti sayıq və aydın şəkildə təhlil etməliyik. Şimali Koreya nüvə silahı proqramı ilə bağlı irəliləyişə nail olmaq istiqamətində fəaliyyəti davam etdirir. Son nüvə sınaqları və ballistik raket məsələsinin mütəmadi olaraq təkmilləşdirilməsindən də görürük ki, bu silahlar məhvedici gücə malikdir”, – deyə ABŞ dövlət katibi bildirib.
Tillerson jurnalistin Şimali Koreyaya məhdud hərbi müdaxilənin mümkünlüyü ilə bağlı sualına cavab verməkdən imtina edib.
Bundan əvvəl ABŞ mətbuatında hərbi mənbələrə istinadən, KXDR-ə potensial hərbi müdaxilə ilə bağlı iddialar yayılmışdı. Söhbət ilk növbədə qeyri-nüvə silahları ilə məhdud hava zərbələrindən gedir. Həmin iddialara görə, Pxenyanın öz nüvə qüdrətini dünyaya göstərməsinə baxmayaraq, Pentaqon bu cür əməliyyatların müsbət nəticə verəcəyinə inanır.
Vankuverdə keçirilmiş konfransın yekunlarına görə, toplantıda iştirak edən 20 dövlət Şimali Koreyanı BMT-nin tətbiq etdiyi sanksiya rejiminə əməl etməyə məcbur etməklə bağlı razılığa gəlib.  
Xatırladaq ki, bir müddət əvvəl BMT Pxenyanın raket və nüvə sınaqlarına cavab olaraq Şimali Koreyaya qarşı sanksiyaları sərtləşdirib. Şimali Koreya probleminin həllində vasitəçilik etməyə çalışan Rusiya və Çin yarımadada vəziyyətin sabitləşməsi üçün KXDR-i nüvə sınağı və raket buraxılışları ilə bağlı moratorium elan etməyə, ABŞ və Cənubi Koreyanı isə regionda birgə hərbi təlimlərə son qoymağa çağırıb. Vaşinqton bu təşəbbüsə məhəl qoymayıb.
www.oxu.az
"
"Səməd Seyidov: “Bir millət, iki dövlət” fəlsəfəsi ilə yaşamalıyıqYanvarın 17-də Milli Məclisin (MM) Beynəlxalq münasibətlər və parlamentlərarası əlaqələr komitəsinin üzvləri Türkiyə Böyük Millət Məclisinin (TBMM) Xarici əlaqələr komitəsinin rəhbəri Volkan Bozkırın başçılıq etdiyi nümayəndə heyəti ilə görüşüblər.
Oxu.Az xəbər verir ki, görüşdə Azərbaycan və Türkiyə arasında qarşılıqlı maraq doğuran məsələlər ətrafında fikir mübadiləsi aparılıb.
MM-in Beynəlxalq münasibətlər və parlamentlərarası əlaqələr komitəsinin sədri Səməd Seyidov bildirib ki, hər iki ölkə dostluq və qardaşlıq əlaqələrini genişləndirmək, bir millətin ümumi dəyərlərini yüksəltmək üçün fəaliyyət göstərib, göstərir və bundan sonra da göstərəcək:
“Biz ulu öndər Heydər Əliyevin “Bir millət, iki dövlət” fəlsəfəsini bir daha xatırlamalı və hər zaman bu fəlsəfə ilə yaşamalıyıq”.
S. Seyidov deyib ki, Türkiyə Böyük Millət Məclisinin nümayəndə heyətinin ölkəmizə gəlişi çox önəmlidir, həm də böyük rəmzi məna daşıyır:
“Üç gündən sonra Azərbaycan tarixində baş vermiş ən qanlı hadisələrdən birini – 20 Yanvar faciəsini qeyd edəcəyik. Bu, bir faciədir, eyni zamanda, Azərbaycan tarixində şərəf səhifəsidir”.
2018-ci ilin Azərbaycan üçün mühüm əhəmiyyət kəsb etdiyini vurğulayan S.Seyidov bildirib ki, bu il Azərbaycan Xalq Cümhuriyyətinin, Türk İslam Ordusunun Bakını ermənilərdən azad etməsinin 100 illiyi qeyd olunacaq. Ona görə də bu il ölkəmiz üçün çox rəmzi məna daşıyır.
TBMM-in xarici əlaqələr komitəsinin rəhbəri Volkan Bozkır Azərbaycana səfərdən məmnunluq duyduğunu deyib. O bildirib ki, Azərbaycan üçün önəmli olan hər şey Türkiyə üçün də önəmlidir:
“2018-ci il Azərbaycan üçün mühüm əhəmiyyət kəsb edən bir ildir”.
Bir neçə gündən sonra Azərbaycanda 20 Yanvar faciəsinin qeyd olunacağını vurğulayan V. Bozkır Azərbaycanın həmin faciə zamanı çoxlu sayda şəhid verdiyini bildirib:
“Dünyada Azərbaycan və Türkiyə qədər şəhid verən ölkə yoxdur. Onlar azadlıq, müstəqillik yolunda canlarından keçiblər”.
Görüşdə Ermənistan-Azərbaycan münaqişəsi barədə də müzakirələr aparılıb, problemin həllində Azərbaycanın ədalətli mövqeyini dəstəklədiyinə görə qardaş Türkiyə dövlətinə minnətdarlıq ifadə edilib.
Kamil HƏMZƏOĞLU
www.oxu.az
"
"Volkan Bozkır: Qarabağ məsələsində Türkiyə Azərbaycanın yanındadırBu gün Milli Məclisin (MM) Azərbaycan-Türkiyə parlamentlərarası əlaqələr üzrə işçi qrupunun üzvləri Türkiyə Böyük Millət Məclisinin (TBMM) Xarici əlaqələr komitəsinin rəhbəri Volkan Bozkırın başçılıq etdiyi nümayəndə heyəti ilə görüşüb.
Oxu.Az xəbər verir ki, görüşdə Azərbaycan və Türkiyə arasında qarşılıqlı faydalı əməkdaşlığın, xüsusilə parlamentlərarası əlaqələrin inkişaf perspektivləri barədə fikir mübadiləsi aparılıb.
Azərbaycan-Türkiyə parlamentlərarası əlaqələr üzrə işçi qrupunun rəhbəri Əhliman Əmiraslanov iki ölkənin dünyaya nümunə sayılacaq qardaşlıq və dostluq münasibətlərindən söhbət açıb. O, münasibətlərimizin hazırkı səviyyəyə çatmasında hər iki ölkənin prezidentlərinin rolunu, onların mütəmadi qarşılıqlı səfərlərini xüsusi vurğulayıb.
TBMM-in  Xarici əlaqələr komitəsinin rəhbəri Volkan Bozkır da Türkiyə-Azərbaycan münasibətlərinin sürətli inkişafında qarşılıqlı səfərlərin rolunu qeyd edib. O, Azərbaycanda həyata keçirilən nəhəng layihələrdən söz açıb. Qeyd edib ki, TANAP, TAP layihələri və Bakı-Tbilisi-Qars dəmir yolu xətti Azərbaycanın uğurlarıdır. 2018-ci il Azərbaycan üçün mühüm əhəmiyyət kəsb edən bir ildir, bu il də müxtəlif tədbirlər, layihələr həyata keçiriləcək.
Bozkır 20 Yanvar faciəsi barədə də danışıb. Azərbaycanın həmin faciə zamanı çoxsaylı şəhid verdiyini deyən V. Bozkır azadlıq, müstəqillik yolunda canlarından keçən insanlara görə Azərbaycan xalqına başsağlığı verib.
O, ölkəmizin ərazi bütövlüyünün tezliklə bərpa ediləcəyinə inandığını deyib, bu yolda Türkiyənin hər zaman Azərbaycana dəstək olacağını bildirib.
Kamil HƏMZƏOĞLU
www.oxu.az
"
"BMT baş katibi: Qarabağ münaqişəsi prioritetlərimizə daxildirBMT baş katibi Antonio Quttereş Birləşmiş Millətlər Təşkilatının 2018-ci ildəki fəaliyyəti ilə bağlı 12 prioritet istiqamət təsbit edib.
Oxu.Az bu barədə TASS agentliyinə istinadən xəbər verir.
Məlumata görə, BMT prioritetlərinə Ukrayna, Suriya və digər qaynar nöqtələrdə münaqişələrin həlli, terrora qarşı mübarizə, qlobal iqlim dəyişikliyinin qarşısının alınması və miqrasiya probleminin həlli kimi məsələlər daxildir.
BMT rəhbəri dünya ictimaiyyətini Avropa münaqişələrinin gərginləşməsi və dondurulmasına səbəb olan “iflici müalicə etməyə” çağırıb.
“Hər iki dünya müharibəsinin Avropada başladığını, Avropanın resursları və potensiallarını nəzərə alsaq, regionda münaqişələrin davam etməsinə imkan vermək olmaz”, - deyə baş katib vurğulayıb.
Quttereşin sözlərinə görə, regionda münaqişələrin həllini tapması üçün “təhlükəli millətçilik dalğasını dəf etmək, həmçinin vasitəçilik təşəbbüslərinə, o cümlədən, “normand formatı”, Şərqi Ukrayna üzrə Üçtərəfli təmas qrupu, Dağlıq Qarabağ münaqişəsinin həlli üzrə ATƏT-in Minsk qrupu, Gürcüstanla bağlı beynəlxalq Cenevrə diskussiyaları və Dnestryanı üzrə “5+2” formatlı prosesə təkan vermək lazımdır. Bundan savayı, BMT baş katibi Qərbi Balkanlarda mövcud olan münaqişələrin uzunmüddətli həlli yollarının tapılması üçün “mərkəzləşmiş səylərə” ehtiyac olduğunu vurğulayıb.
“Avropa ümumi rifah və əmin-amanlıq şəraitində, birgə yaşama prinsipləri əsasında mövcud olmağa qadirdir. Avropa liderlərini bunu əyani şəkildə sübut etməyə çağırıram”, – deyə Quttereş vurğulayıb.
Digər prioritetlər arasında baş katib 2018-ci ildə təhlükəsiz, tənzimlənən və idarəolunan miqrasiya üzrə qlobal miqyaslı sazişlərin qəbulunu, bəşəriyyətin rifahı naminə müasir texnologiyalardan istifadəni, BMT ilə Afrika ittifaqı arasında tərəfdaşlığın möhkəmləndirilməsini, sülhməramlı əməliyyatların effektivliyinin artırılmasını, həmçinin insan haqlarına hörmətin aşılanmasını sadalayıb.
www.oxu.az
"
"Çexiya hökuməti istefaya göndərildiÇexiya baş naziri və milyarder Andrey Babiş çərşənbə günü hökumət toplantısından sonra keçirdikləri mətbuat konfransında nazirlər kabinetinin buraxıldığını elan edib.
Bu barədə Oxu.Az “RİA Novosti”yə istinadən xəbər verir.
Çərşənbə axşamı Çexiya parlamentində keçirilən etimad səsverməsində deputatların böyük əksəriyyəti cari hökuməti dəstəkləməyib. Hökumətin nüfuzuna Babişə qarşı hüquq-mühafizə orqanlarının apardığı istintaq təsir göstərib. Babiş qanunsuz yolla şirkətlərindən biri üçün Avropa İttifaqından iki milyon avro məbləğində subsidiya almaqda şübhəli bilinir.
“Hökumət istefa vermək qərarına gəlib, bu barədə müvafiq sənədi prezidentə (Miloş Zemana) şəxsən Praqa qəsrində (Prezident iqamətgahı - red.) təqdim edəcəyəm, ondan görüş üçün vaxt ayırmağını xahiş edəcəyəm”, – deyə Babiş bildirib.
Bundan əvvəl prezident Zeman oktyabr seçkilərində qalib gələn “ANO” hərəkatının lideri olaraq Babişə yeni hökumət qurması üçün ikinci şans verəcəyini bildirmişdi.
www.oxu.az
"
"Sahib Alıyev: Sarkisyan agent olduğunun fərqindədirVerdiyi açıqlamadan belə bəlli olur ki, Ermənistan prezidenti Serj Sarkisyan özünə bənzəməyən bir xələf axtarışındadır.
Oxu.Az xəbər verir ki, bunu millət vəkili Sahib Alıyev deyib.
“Onun fikrincə, ölkəsinin gələcək prezidenti bir neçə xarici dil bilməlidir ki, özü bilmir. Həm Ermənistanda, həm də xaricdə geniş əlaqələri olmalıdır, bu da Sərkisyanda yoxdur”, – deyən millət vəkilinin sözlərinə görə, Sarkisyan həmin adamın yaxşı reputasiyasının olmasını istəyir ki, o, qətiyyən belə biri deyil.
“Beləliklə, forpostbaşının bu açıqlamasından da açıq-aydın görünür ki, prezident kürsüsünə layiq olmadığının, agentlik etdiyi gücün istəyilə orada əyləşdiyinin özü də fərqindədir”, – deyə S. Alıyev qeyd edib.
Kamil HƏMZƏOĞLU
www.oxu.az
"
"İlham Əliyev açılış etdi – FOTOAzərbaycan Respublikasının prezidenti İlham Əliyev yanvarın 17-də “Azərişıq” Açıq Səhmdar Cəmiyyətinin paytaxtın Xətai rayonunda yerləşən Bakı Paylayıcı Şəbəkəsinin inzibati binasının, 220 saylı yarımstansiyasının, 110 kV-luq “Yasamal 1” yarımstansiyasının, 110 kV-luq “Qobu” yarımstansiyasının və 120 saylı yarımstansiyanın açılışında iştirak edib.
Oxu.Az xəbər verir ki, dövlət başçısı rəmzi açılışı bildirən lenti kəsib.
“Azərişıq” ASC-nin sədri Baba Rzayev Prezident İlham Əliyevə inzibati bina və yarımstansiyalar haqqında məlumat verib.









































www.oxu.az
"
"Ağ Evin həkimi: Trampın ağlı başındadırAparılan koqnitiv (idrakla bağlı) müayinədən sonra prezident Donald Trampda hər hansı anormallıqlar aşkarlanmayıb və onun fiziki və zehni səhhəti əla vəziyyətdədir.
Oxu.Az xəbər verir ki, bu barədə BBC-nin Ağ Evin həkimi Ronni Ceksona (Ronny Jackson) istinadən yaydığı xəbərdə deyilir.
Ağ Ev rəhbərinin “ağlının başında” olmaması ilə bağlı iddialarla üzləşən Donald Tramp ötən həftə Merilendin “Walter Reed” Tibb Mərkəzində üç saat davam etmiş müayinədən keçib. Bu Trampın prezident olduqdan sonra ilk çekap müayinəsi olub.
Ağ Evin həkimi Ronni Cekson  jurnalistlər üçün keçirdiyi brifinqdə prezidentin ümumi səhhətinin əla vəziyyətdə olduğunu diqqətə çatdırıb.
“Bütün müayinə nəticələri onu göstərir ki, prezident fiziki və zehni baxımdan sağlamdır və onun səhhətinə hər hansı təhlükə yoxdur”, - deyə həkim bildirib. 
“Ömrüboyu siqaret və spirtli içkidən uzaq durduğuna görə, bu, onun ümumi səhhətinə əhəmiyyətli dərəcədə təsir edib, heç bir kardioloji problemi də yoxdur”.
Habelə həkim 71 yaşlı prezidentə az yağlı yeməklərdən ibarət pəhriz saxlamağı və idmanla məşğul olmağı tövsiyə edib.
Xatırladaq ki, Trampın koqnitiv bacarıqlarının normal olmaması ilə bağlı iddialar  Maykl Volfun  “Alov və Qəzəb: Trampın Ağ Evində” adlı qalmaqallı kitabının işıq üzü görməsindən sonra gündəmə gəlib. Kitabda müəllif Ağ Ev administrasiyasının ona “əylənmək istəyən kaprizli uşaq” kimi yanaşdıqlarını dilə gətirmişdi. Tramp öz müdafiəsində zehni qabiliyyətinin tam normal olduğunu və kitabın “başdan-ayağa yalan və böhtandan ibarət olduğunu bildirmişdi.
www.oxu.az
"
"Azərbaycanın və Fransanın xarici işlər nazirləri görüşübAzərbaycanın xarici işlər naziri Elmar Məmmədyarov Fransaya səfəri çərçivəsində bu ölkənin xarici işlər naziri Jan-İv Lö Drian ilə görüşüb.
Xarici İşlər Nazirliyinin mətbuat xidmətindən Oxu.Az-a bildiriblər ki, görüşdə Azərbaycan və Fransa arasında ikitərəfli münasibətlərin inkişafından məmnunluq ifadə edilib və siyasi əlaqələrin daha da dərinləşdirilməsində yüksək səviyyəli səfərlərin vacibliyi vurğulanıb.
Söhbət zamanı Ermənistan-Azərbaycan, Dağlıq Qarabağ münaqişəsinin həlli prosesinə toxunulub. Nazir Elmar Məmmədyarov Ermənistan-Azərbaycan münaqişəsi üzrə danışıqlar prosesinin son statusu haqqında həmkarına məlumat verib və BMT Təhlükəsizlik Şurasının müvafiq qətnamələrinin tələblərinə uyğun olaraq münaqişənin həllində irəliləyişə nail olmaq üçün Ermənistan qoşunlarının Azərbaycanın işğal olunmuş ərazilərindən çıxarılmalı olduğunu vurğulayıb. O, ATƏT-in Minsk qrupunun həmsədr ölkələrinin dövlət başçılarının dəfələrlə bəyan etdiyi kimi, mövcud status-kvonun qəbuledilməz və qeyri-davamlı olduğunu bildirib.
Azərbaycanın işğal olunmuş ərazilərində Ermənistan tərəfindən həyata keçirilən qeyri-qanuni əməllərə toxunan Elmar Məmmədyarov işğal olunmuş ərazilərdə Suriyadan olan ermənilərin yerləşdirilməsi, Azərbaycan xalqının maddi-mədəni irsinin talan və məhv edilməsi və ermənilərin heç vaxt yaşamadığı Cəbrayılda kilsənin tikilməsi kimi faktlara diqqəti çəkib.
Elmar Məmmədyarov Azərbaycanın münaqişənin mərhələli şəkildə tezliklə həll edilməsi üçün substantiv, intensiv və məntiqi danışıqların tərəfdarı olduğunu bildirib və bu xüsusda həmsədrlərə birgə səyləri davam etdirəcəyini deyib.
Nazirlər Azərbaycan və Fransa arasında iqtisadi sahədə əməkdaşlığın inkişafını təqdir ediblər və iki ölkə arasında ticarət dövriyyəsinin artırılması istiqamətində birgə səylərin daha da artırılmasının önəmini vurğulayıblar.
Söhbət zamanı, həmçinin iki ölkə arasında iqtisadi əməkdaşlıq əlaqələrinin gücləndirilməsində Azərbaycan-Fransa İqtisadi Komissiyasının rolu və Komissiyanın iclaslarının mütəmadi əsasda keçirilməsinin iqtisadi münasibətlərə müsbət təsiri qeyd olunub.
Azərbaycanda Fransanın 50-dən çox şirkətinin fəaliyyət göstərdiyini bildirən Elmar Məmmədyarov Fransanın ölkəmizin neft və qaz sektorunda “Total Fina Elf”, “Total E&P Absheron” və “GDF Suez E&P” şirkətləri ilə təmsil olunduğunu bildirib. Bu xüsusda, Azərbaycanın təşəbbüskarı və iştirakçısı olduğu irimiqyaslı enerji və infrastruktur layihələri barəsində məlumat verib.
E.Məmmədyarov Azərbaycan hökuməti tərəfindən qeyri-neft sektorunun inkişafına xüsusi diqqət ayrıldığını bildirib, informasiya və kommunikasiya texnologiyaları (İKT) sahəsinin Azərbaycanın prioritet sahələrinin sırasında, Fransanın isə bu sahədə aparıcı ölkələrdən biri olduğunu nəzərə alaraq, iki ölkə arasında İKT sahəsində əməkdaşlığın inkişafının vacibliyini diqqətə çatdırıb. O, həmçinin Azərbaycanın ilk telekommunikasiya peyki olan “Azerspace-1”in Fransanın “Arianespace” şirkətinin “Ariane-5” raketi ilə 2013-cü ilin fevralında Fransız Qvianasındakı kosmodromdan uğurla orbitə çıxarıldığını xatırladıb və “Arianespace” şirkəti ilə imzalanmış müqavilə əsasında, Azərbaycanın “Azerspace-2” telekommunikasiya peykinin 2018-ci ilin əvvəlində orbitə çıxarılmasının nəzərdə tutulduğunu qeyd edib.
Görüşdə həmçinin iki ölkə arasında humanitar sahədə əməkdaşlıq, müqavilə-hüquq bazasının genişləndirilməsi, eləcə də beynəlxalq gündəmin qarşılıqlı maraq doğuran məsələləri ətrafında geniş fikir mübadiləsi aparılıb.
A.M.
www.oxu.az
"
"Məmmədyarov fransız tələbələri Azərbaycana dəvət etdiAzərbaycanın xarici işlər naziri Elmar Məmmədyarov Fransaya işgüzar səfəri çərçivəsində bu ölkənin ali təhsil, tədqiqat və innovasiyalar naziri Frederik Vidal ilə görüşüb.
Xarici İşlər Nazirliyinin (XİN) mətbuat xidmətindən Oxu.Az-a verilən məlumata görə, görüş zamanı nazirlər iki dövlət arasında təhsil sahəsi də daxil olmaqla, əməkdaşlığın bütün sahələrindəki inkişafdan məmnunluq ifadə ediblər.
Azərbaycan və Fransa arasında təhsil sahəsində əməkdaşlığın tarixi və rəmzi köklərə əsaslandığını bildirən nazir E.Məmmədyarov 2018-ci ildə 100 illiyi qeyd olunacaq Azərbaycan Xalq Cümhuriyyəti dövründə 50-ə yaxın azərbaycanlı tələbənin Fransanın müxtəlif elm ocaqlarında təhsil aldığını diqqətə çatdırıb.
Bu xüsusda, tələbələrin Paris Universiteti, Nansi Universiteti, Lion Universiteti, Tuluza Ali Texniki Məktəbi, Nansi Ali Toxuculuq məktəbində müxtəlif ixtisaslar, gəmiqayırma, tibb, fizika-kimya, geologiya və s. ixtisaslara yiyələndiyini əlavə edib.
Nazirlər həmçinin qarşılıqlı olaraq, dil və mədəniyyətin tədrisində uğurlu təcrübənin davam etdirilməsinin vacibliyini vurğulayıblar. Bu xüsusda, Fransa Dövlət Şərq Dilləri və Mədəniyyətləri İnstitutunun tədris proqramlarına Azərbaycan dilinin əlavə edilməsi, Bakı Fransız Liseyinin açılması, Azərbaycanda fransız dilinin tədrisinin genişlənməsinin təqdirəlayiq olduğu bildirilib.
Nazirlər Azərbaycan və Fransa arasında təhsil sahəsində əməkdaşlığın uğurlu nümunəsi kimi regionda bu qəbildən ilk olan Birgə Azərbaycan-Fransız Universitetinin təsisini və fəaliyyətini qeyd ediblər.
E.Məmmədyarov iki ölkə arasında təhsil sahəsində əməkdaşlığın istiqamətlərdən birinin də Fransa Hökuməti tərəfindən Azərbaycan vətəndaşlarına verilən təqaüd proqramlarının olduğunu vurğulayıb və təqaüdlərin sayının artırılmasında Azərbaycan tərəfinin maraqlı olduğunu diqqətə çatdırıb.
Fredrik Vidal 2017-ci ildə Azərbaycana 50 tələbə yeri üçün təqaüdün verildiyini qeyd edib və ERASMUS Proqramı çərçivəsində tələbə mübadiləsinin uğurla davam etdirildiyini əlavə edib.
E.Məmmədyarovun fransız tələbələrin Azərbaycanda təhsil alması və tədqiqatlar aparması dəvətinə münasibətdə F.Vidal bu təklifin maraqlı ola biləcəyini və bu istiqamətdə Fransa tərəfinin əməkdaşlığa hazır olduğunu bildirib.
Görüşdə həmçinin Fransanın Strasburq Universiteti və Azərbaycan Dillər Universiteti arasında əməkdaşlıq, Fransa arxivlərində Azərbaycan mühacir hökumətinin Fransada fəaliyyətini özündə əks etdirən sənədlərin mövcudluğunu, eyni zamanda Azərbaycan arxivlərində Fransaya aid diplomatik, mədəniyyət və digər sahələrə aid sənədlərin mühafizə edildiyini nəzərə alaraq, arxivlərin qarşılıqlı istifadəsinin genişləndirilməsi məsələsi müzakirə edilib.
www.oxu.az
"
"İlham Əliyev Volkan Bozkırı qəbul etdi – YENİLƏNİBTürkiyə Böyük Millət Məclisinin xarici əlaqələr komitəsinin rəhbəri Volkan Bozkır Türkiyə Respublikasının prezidenti Rəcəb Tayyib Ərdoğanın salamlarını dövlət başçısına çatdırıb.
Oxu.Az-ın xəbərinə görə, Volkan Bozkır bildirib ki, Bakıya budəfəki səfərinin məqsədi Azərbaycan Respublikası Milli Məclisinin beynəlxalq əlaqələr və parlamentlərarası münasibətlər komitəsi ilə birgə keçirilən iclasda iştirak etməkdir.
Bir neçə gün sonra ölkəmizdə Qanlı 20 Yanvar hadisələrinin ildönümünün qeyd olunacağını xatırlayan Volkan Bozkır 2018-ci ilin, eyni zamanda, bir neçə əlamətdar hadisələrlə də zəngin olacağını qeyd edib. Qonaq bu il Azərbaycan Xalq Cümhuriyyətinin yaradılmasının 100 illik yubileyinin, Qafqaz İslam Ordusunun Bakını erməni işğalından azad etməsinin 100-cü ildönümünün, həmçinin müstəqilliyini yenidən bərpa etdikdən sonra Azərbaycanın dövlət müstəqilliyini tanıyan ilk dövlətin Türkiyə olmasının 25 illiyinin təntənəli qeyd olunması ilə bağlı bir sıra tədbirlərin həyata keçiriləcəyini bildirib.
Ötən il ərzində üç dəfə Türkiyəyə səfər etdiyini deyən prezident İlham Əliyev Türkiyə Respublikası prezidentinin, baş nazirinin, həmçinin müxtəlif nazir və millət vəkillərinin Azərbaycana səfərlərinin əhəmiyyətini qeyd edib, ölkələrimiz arasında dostluq və əməkdaşlıq əlaqələrinin daim möhkəmləndiyini, Azərbaycan ilə Türkiyənin beynəlxalq təşkilatlar çərçivəsində sıx əməkdaşlıq və qarşılıqlı dəstək nümayiş etdirdiklərini vurğulayıb.
Dövlət başçısı Türkiyə Böyük Millət Məclisinin xarici əlaqələr komitəsinin rəhbəri Volkan Bozkırın Bakıya budəfəki səfərinin də öz növbəsində uğurlu olacağına, parlamentlərarası əlaqələrin Azərbaycan-Türkiyə birliyini və əməkdaşlığını daha da möhkəmləndirəcəyinə əminliyini ifadə edib. Prezident İlham Əliyev 2018-ci ilin ölkəmizin tarixində önəmli hadisələrlə zəngin bir il olacağına əminliyini bildirib, Türkiyə ilə Azərbaycanın bu il də böyük layihələr həyata keçirəcəklərini deyib.
Prezident İlham Əliyev Türkiyə Respublikasının prezidenti Rəcəb Tayyib Ərdoğanın salamlarına görə minnətdarlığını bildirib, onun da salamlarını Türkiyə prezidentinə çatdırmağı xahiş edib.
Sonda xatirə şəkli çəkdirilib.
14:45
Ölkə prezidenti İlham Əliyev Türkiyədən gələn nümayəndə heyəti ilə görüşüb.
Oxu.Az xəbər verir ki, İlham Əliyev yanvarın 16-da Türkiyə Böyük Millət Məclisinin (TBMM) xarici əlaqələr komitəsinin rəhbəri Volkan Bozkırın başçılıq etdiyi nümayəndə heyətini qəbul edib.
www.oxu.az
"
"Artur Rasi-zadə həmkarı ilə zarafatlaşdı – VİDEOBakıdan Bolqarıstanın paytaxtı Sofiyaya ilk birbaşa aviareysin açılışında Azərbaycanın baş naziri Artur Rasi-zadə və Bolqarıstanın baş naziri Boyko Borisov iştirak edib.
Oxu.Az xəbər verir ki, baş nazirlər görüş zamanı bir-biri ilə zarafatlaşıblar. 
Belə ki, Borisov Rasi-zadədən uçuşun nə zaman başlayacağını soruşub. Azərbaycanlı baş nazir isə “bilmirəm, mən özüm də burada qonağam” deyib.

E.Ə.
www.oxu.az
"
"Baş nazirin İlham Əliyevlə qeyri-rəsmi görüntüsüÖtən gün Azərbaycana səfər edən Bolqarıstanın baş naziri Boyko Borisov prezident İlham Əliyevlə görüşünü barədə məlumat paylaşıb.
Oxu.Az xəbər verir ki, bolqar nazir “Facebook” səhifəsində Azərbaycan prezidenti ilə foto paylaşaraq yazıb:
“Sofiya ilə Bakı arasında birbaşa əlaqə biznesin, turizmin inkişafına və Bolqarıstanla Azərbaycan arasında əlaqələrin genişləndirməsinə dəstək olacaq. Xalqlarımız arasında sevgi çoxdur”. 








E.Ə.
www.oxu.az
"
"Bəxtiyar Vahabzadə və İsmayıl Şıxlı kimlərə “cani” dedi?Tarixə qanlı hərflərlə yazılmış milli qürur günümüz olan 1990-cı il 20 Yanvar hadisələrinin 28-ci ildönümünə cəmi dörd gün qalır.
Çox təəssüflər olsun ki, bu hadisənin üstündən 28 il keçməsinə baxmayaraq, keçmiş - ilk və sonuncu SSRİ prezidenti Mixail Qorbaçov başda olmaqla, 20 Yanvar faciəsinin təşkilatçıları, əmr verənləri və icraçıları  bu qanlı əməllərinə görə hələ də ədalət məhkəməsi qarşısında əyləşməyib, haqq etdikləri cəzalarını almayıblar. Lakin hadisələrin elə ilk saatlarında, ilk günlərində Azərbaycanın böyük oğulları, mütərəqqi ziyalıları tərəfindən Qorbaçov başda olmaqla, keçmiş SSRİ rəhbərliyini, belə demək mümkünsə, mənəvi cəhətdən mühakimə edən və haqq divanında əyləşdirənlər az olmayıb. Bunların sırasında isə Azərbaycanın istiqlal mücahidləri, sabiq millət vəkilləri - Xalq şairi, mərhum  Bəxtiyat Vahabzadə və Xalq yazıçısı, mərhum İsmayı Şıxlı ən öndə gəlir.
Qeyd edək ki, o zaman hər tərəfdən blokadaya, o cümlədən, informasiya blokadasına alınan Azərbaycanın haqq səsini “Azadlıq” radiosu ilə dünyaya çatdıran B. Vahabzadə  SSRİ-nin və Azərbaycanın o vaxtkı rəhbərliyini kəskin şəkildə ittiham edərək, partiya sıralarından çıxdığını və hadisələrə qiymət vermək üçün Azərbaycan SSRİ Ali Sovetinin növbədənkənar sessiyasının keçirilməsini tələb etmiş və buna da nail olmuşdu. O, eyni zamanda, həyatını böyük təhlükə altına qoyaraq, 20 Yanvar faciəsinə etiraz əlaməti olaraq,  yüksək çinli bir rus hərbçisinin üzünə nümayişkaranə şəkildə tüpürmüşdü. 
Düzdür, həmin vaxtlar B. Vahabzadənin Bakının hərbi komendantı olan general Dubinyakın üzünə tüpürdüyü deyilsə də, soradan həmin şəxsin Bakıya yeridilən “Alfa” qrupunun rəhbəri general Ovçinnikov olduğu üzə çıxdı. Bu haqda isə həmin olayın canlı şahidi, həmin vaxt AzTV-də işləyən tanınmış yazıçı-publisist Firuz Mustafa məlumat verib. O qeyd edir ki, 20 Yanvar hadisələrinə görə B. Vahabzadənin AzTV-nin qarşısında üzünə tüpürdüyü adam Dubinyak yox, Ovçinnikov idi:
“Amma bəzi jurnalistlər bir az səhvə yol verirlər. Məsələ burasındadır ki, elə Bəxtiyar müəllim özü də söhbətlərində, habelə, yayımlanan məşhur lentdə Dubinyakın üzünə tüpürdüyünü deyir. İndi onu açıqlamaq istəyirəm ki, general Ovçinnikov nə üçün Bəxtiyar Vahabzadəyə heç nə demədi? Ovçinnikov üzünün tüpürcəyini siləndən sonra bir qrup adamı “özünün” AzTV-dəki “kabinetinə” yığdı. O, artıq Bəxtiyar Vahabzadənin kim olduğunu öyrənmişdi. General dedi:
“Mən bu adamı tanımırdım. İndi məlumat verdilər ki, məni təhqir edən şəxs şairdir, akademikdir, deputatdır, universitet müəllimidir. Mən indi özümü çox xoşbəxt hesab edirəm ki, bu adama əl qaldırmadım. Düzünü deyim ki, mən onu hətta bu hərəkətinə görə güllələyə bilərdim. Bakıda təsadüfi güllənin qurbanlarından biri də bu şair olacaqdı. Amma mən onun ötkəm hərəkətindən hiss etdim ki, qarşımdakı şəxs sıravi adam deyil, “aksakkaldır”, hörmət sahibidir”. Mən özüm yetimxanada böyümüşəm, özü də Daşkənddə. Müsəlmanların çörəyi ilə böyümüşəm”.
F. Mustafanın bildirdiyinə görə, general oradakı qonşularının bir qisminin də azərbaycanlılar olduğunu söyləyib:
“Mən onlarla dost olmuşam. Çoxu yetimliyin nə olduğunu bilmir. Mən kimsəsiz böyümüşəm. Şərqə bələd adamam. Məni bu şəhərə dinclik yaratmaq üçün göndəriblər, buradakı qırğın məndən əvvəl törədilib. Mən vicdanı təmiz adamam. Əgər bir balaca ehtiyatsızlıq edib öz mühafizəçimə işarə etsəydim, sizin, lap elə bizim bizim bu şair artıq həyatda yox idi. Mən xoşbəxtəm. Xoşbəxtəm ona görə ki, adım tarix kitablarında Dantesin və Martınovun adı ilə yanaşı çəkilməyəcək. (General bunu da əlavə etməyi unutmadı: “Yəqin ki, bilirsiz, Dantes Puşkinin, Martınov Lermontovun qatili olub”. Mən nə qatiləm, nə də cani…”
Xalq yazıçısı İ. Şıxlı isə 20 Yanvar hadisələrindən cəmi bir neçə gün sonra, 1990-cı il yanvar ayının 24-də Azərbaycan KP MK-nın plenumundakı çıxışında bunları deyir:
“Mən Böyük Vətən Müharibəsinin iştirakçısıyam. Çox dəhşətlər, qanlı səhnələr görmüşəm. Müharibələrə, yatırılmış üsyanlara dair çoxlu kitablar oxumuşam. Lakin heç yerdə, heç zaman bu cür qanlı, vəhşi hərəkətə rast gəlməmişəm. Dinc əhaliyə öz qoşunlarının belə əzazil, vəhşi hücumu heç vaxt olmamışdır. Bütün bu işlərə görə “qanlı perestroykanın” başçısı Qorbaçov, onun əlaltıları cəllad Yazov və Primakov, sapı özümüzdən olan balta, fərari Vəzirov tarix qarşısında, xalq qarşısında, məhkəmə qarşısında cavab verəcəklər. Azərbaycan xalqı öz torpağını qoruyur. Lakin iki ildir onun dincliyi əlindən alınmışdır. “Böyük Ermənistan” yaratmaq xülyasına düşən ermənilər Katalikos Vazgenin, xarici daşnakların, Moskvaya toplaşan partbiletli millətçi ermənilərin başçılığı və Qorbaçovun himayədarlığı ilə milli qırğın törədirlər. Ermənistanda muzdlu qoşun saxlanılır. Livandan, İsraildən və başqa yerlərdən erməni terrorçuları gətirilib, həmin başkəsənlər raketlər, minamyotlar və başqa müasir silahlarla silahlandırılır. Dağlıq Qarabağda və Azərbaycanın başqa regionlarında qırğınlar törədilir. 250 minə yaxın azərbaycanlı didərgin düşüb, Qorbaçov narahat olmur. Tacikistanda zəlzələ olur, vecinə almır, Çernobıl faciəsi baş verir, tükü tərpənmir, amma bir erməninin burnu qanayanda “mnoqostradalnıy armyanskiy narod”, – deyə göz yaşı axıdır. Heç bilmək istəmir ki, onlar “mnoqostradalnıy armyanskiy narod” yox, “mnoqoskandalnıy armyanskiy narod”dur, Qorbaçov isə onların əlində oyuncaqdır”.
İ. Şıxlı çıxışında sərt şəkildə deyir ki, Qorbaçov şahnazarovların, aqanbeqyanların, zori balayanların, qdılyanların, sitaryanların dediyi ilə oturub-durur:
“Belə olmasa idi, o, Dağlıq Qarabağda və Ermənistanda sovet hökumətini bərpa etmək əvəzinə Bakıya qoşun yeritməzdi. Yoldaşlar, Bakıda baş verən hadisələr əvvəlcədən düşünülüb hazırlanmış hadisələrdir, ermənilərin göstərişi və fitvası ilə hazırlanmışdır. General Yazov nə üçün səfərbərlik elan etdi? Məgər Bakıda alınmaz qala və ya təpədən dırnağa qədər silahlanmış ordu vardı? Nə üçün general Yazov səfərbərliyi Rostov, Stavropol və Krasnodar vilayətlərində elan etdi? Sibirdə, Ukraynada edə bilməzdimi? Generallar və onların ağaları nə qədər gizlətsələr də, xoruzun quyruğu görünür. Onlar həmin vilayətlərdə məhz erməniləri səfərbərliyə aldılar, əsgər paltarı geyindirib Bakının üstünə göndərdilər və dinc əhalini vəhşicəsinə qırdırdılar. Bu, xalis genosid deyil, bəs nədir? Əsgər paltarlarında ermənilərin – başkəsənlərin əli ilə işlərini gördükdən sonra onlara təşəkkür edib dərhal evlərinə göndərdilər. Azərbaycan televiziyasını partlatsanız da, verilişləri qadağan etsəniz də, dünya törətdiyiniz qanlı cinayətlərdən xəbərdardır. Mən təklif edirəm: Bakını ələ keçirib dinc əhalini qırmaqda “böyük sərkərdəlik” məharəti göstərdiyinə görə general Yazova marşal adı verilsin və “Qələbə” ordeni ilə təltif olunsun. Qoy bəşəriyyətə Suvorov, Kutuzov, Jukov kimi böyük sərkərdələr vermiş rus xalqı “öz oğlu” Yazovla da “fəxr etsin”. Moskva mətbuatı və başqa kütləvi informasiya vasitələri yenə də yalan danışır. Bakı işğalçıları da cinayətlərinin izini itirmək üçün yalan və fırıldaqla məşğul olur. Ölənlərin sayını səksəndən yuxarı çıxarmırlar. Mənim əlimdə şəkillər var. Semaşko xəstəxanasındakı ölüxanada çəkilib. Qollarında nömrələri var. “312”, “332”. Bu, təkcə bir xəstəxanada, bir gündə ölənlərdir. İndi özünüz hesablayın, görün nə qədər adam qırılıb?! Bakıya qəsd edən generallar ölüləri gizlətməklə, gəmilərə doldurub Narginə və başqa yerlərə aparmaqla ikinci cinayət törədirlər. Gözüyaşlı valideynlərə, ölülərin ruhuna hörmətsizlik edirlər. Xalqı qırmaqla onun iradəsini sındırmaq cəhdi vəhşilikdir!
Azərbaycan SSR Ali Sovetinin fövqəladə sessiyasında qərar çıxarıldı ki, konstitusiyaya zidd olan, Qorbaçovun özbaşınalığı və diktatorluğu nəticəsində elan edilən fövqəladə vəziyyət dərhal götürülsün. Amma mərkəzi hökumət susur, sakitlik yaratmaq əvəzinə günün-günorta çağı dənizdə silahsız barjlara, paromlara, gəmilərə hərbi qayıqlardan, toplardan atəş açılır. Əhsən belə əməliyyat aparan admiralların başına!
Cənab Primakov, yanvar ayının 17-də, Azərbaycanın ağsaqqal ziyalılarından bir qrupu sizin yanınıza gəldik. Əvvəlcə, siz bizi çox nazla qəbul etdiniz. Özünüzü canişin Vorontsov-Daşkov kimi apardınız, kommunist kimi yox. Bizi dinləmək əvəzinə, özünüzü çox yekəxana və laqeyd göstərib nağıl danışmağa başladınız. Buna dözməyən Bəxtiyar Vahabzadə sözünüzü ağzınızda qoydu. Biz – Bəxtiyar Vahabzadə, Ziya Bünyadov, Şeyxülislam Allahşükür Paşazadə, Nurəddin Rzayev sizdən tələb etdik ki, qırğın törətməyin, günahsız qan axıtmayın, vecinizə almadınız. Moskvadakı qaçqın ermənilərin halından söhbət açdınız. Çünki siz də Qorbaçov kimi ermənilərin əlində oyuncaqsınız! Siz ölkəni idarə edən siyasi xadimlər yox, siyasi meyitlərsiniz! Ona görə ki, öz ağlınız, öz iradənizlə işləmirsiniz. Marqaret Tetçer göstəriş verir, Buş təsdiq edir, Roma papası xeyir-dua söyləyir və siz – Qorbaçov dəstəsi – onların göstərişlərini danışıqsız yerinə yetirirsiniz. Çünki siz milli və siyasi əqidəsinə xəyanət edən adamlarsınız! Hanı sizin vətəndaşlıq qürurunuz? Hanı sizin kommunist qürurunuz? Hanı sovet insanlarının qüruru? Onları siz ayaqlar altına saldınız! Siz Rusiyanı, sosialist dünyasını içəridən dağıdan simasızlarsınız!”
Çıxışını daha da sərtləşdirən İ. Şıxlı deyir ki, Sov.İKP artıq öz simasını itirib:
“Don Kixot yel dəyirmanları ilə vuruşduğu kimi, o da öz xalqı ilə vuruşur. Artıq ona xalqın etimadı yoxdur. Ona görə də kütləvi şəkildə partiyadan çıxırlar. Mənim 71 yaşım var. Bütün ömrümü bu quruluşa həsr etmişəm. Azərbaycan KP MK üzvlüyünə namizədəm, Azərbaycan SSR Ali Sovetinin deputatıyam. SSRİ Yazıçılar İttifaqının üzvü və katibiyəm. 45 illik partiya stajım var. Mən müharibədə Kommunist bolşeviklər partiyasına üzv olmuşam. İndi isə bu partiya Qorbaçov və sizin kimi rəhbərlərin ağlı ucundan öz mahiyyətini dəyişib, faşist partiyasından da dəhşətli “SS” partiyasına çevrilib. Mən sizinlə bir sırada dayanmaq və belə bir partiyanın üzvü olmaq istəmirəm…”
Kamil HƏMZƏOĞLU
www.oxu.az
"
"Politoloq: ABŞ Azərbaycanı ləkələmək üçün faktları kobudcasına təhrif edirBu yaxınlarda  ABŞ Dövlət Departamenti ABŞ vətəndaşlarına turizm məqsədilə Azərbaycana səyahət etməməyi tövsiyə edib. Departament bunu guya ölkəmizdə terror riskinin yüksək olması ilə əsaslandırıb.
Dövlət Departamentinin bu bəyanatı Azərbaycan cəmiyyəti, həmçinin bir sıra ekspertlərin diqqətindən yayınmayıb. Bu bəyanata rəsmi Moskva da laqeyd qalmayıb, belə ki, Rusiya XİN mətbuat katibi Mariya Zaxarova buna cavab olaraq ABŞ-ın Azərbaycan və Bakıdakı mövcud reallıqlardan bixəbər olduğunu bildirib.
Dövlət Departamentinin bəyanatının nə dərəcədə obyektiv olduğu və onun Azərbaycan və ABŞ münasibətlərinə hansı şəkildə təsir edəcəyi ilə bağlı sualları Oxu.Az-a verdiyi müsahibədə Tofiq Abbasov cavablandırıb.
– ABŞ Dövlət Departamenti amerikalı turistləri Azərbaycana səyahət edərkən ehtiyatlı olmağa çağırıb. Bu bəyanatı necə qiymətləndirirsiniz?
– Dövlət Departamenti ilk dəfə deyil ki, digər ölkələrdəki vəziyyəti qiymətəndirərək, ölkəmiz haqqında bu cür xoşagəlməz bəyanatlar verir. Bu cür qiymətləndirmə siyasi motivlidir və onunla bağlıdır ki, Vaşinqtonun öz ideyalarını inamlı və inadlı şəkildə həyata keçirən, öz prioritetlərinə sadiq qalan və maraqları daxili maraqlara zidd olduqda xarici qüvvələrə “yox” deməyi bacaran ölkələrin siyasi elitalarını “görən gözü yoxdur”.
ABŞ-ın baxışları digər dövlətlərin yanaşmaları ilə üst-üstə düşməyəndə, qarşılıqlı münasibətlərin hansı səviyyədə olmasından asılı olmayaraq, Dövlət Departamenti, Senat və digər ABŞ qurumları, belə deyək, “sözə baxmayan” ölkələrin dərsini vermək üçün əlindən gələni edir. Ona görə də ABŞ-ın baxışları çox vaxt onun “demokratik yeni düzən” yaratmağa çalışdığı digər dövlət və xalqların maraqları ilə ziddiyyət təşkil edir. Vaşinqton digər dövlətlərin prezidentlərinin, hökumətlərinin, parlamentlərinin, xarici siyasi qurumlarının, ictimai və digər təşkilatlarının amerikalı analoqları kimi, legitim struktur olduqları və öz vətəndaşlarının hüquqlarını qorumaq, onların mənafeyini güdmək, təhlükəsizliklərini təmin etmək məqsədilə seçildikləri faktı ilə hesablaşmaq istəmir.
Bu, elə də mürəkkəb və çoxşaxəli həqiqət deyil ki, onu anlamaq, qəbul etmək və ona hörmətlə yanaşmaq çətin olsun. Habelə Cənubi Qafqazda təhlükəsizliyin qiymətləndirilməsi məsələsi ilə bağlı təşəkkül tapan vəziyyətdən də görə bilərik ki, amerikalılar Azərbaycanın beynəlxalq nüfuzunu ləkələmək, onun imicinə zərbə vurmaq üçün yenə də  Azərbaycan barədə faktları kobudcasına təhrif edir. Ancaq bu cəhdlərin hamısı mənasızdır. Nə ABŞ, nə Ermənistan, nə də başqa bir qeyri-dost dövlət Azərbaycanda vəziyyətin pisləşməsini görə bilməyəcək; onlar ölkəmizin xaosa qurşandığını görmək istəyir.
– ABŞ Dövlət Departamentinin bu bəyanatı nəyə əsaslanır? Azərbaycana səyahət etmək nə dərəcədə təhlükəlidir?
– Məsələ ondadır ki, ABŞ xarici siyasət orqanının gəldiyi qənaət həmin sənəddə heç cür əsaslandırılmayıb. Azərbaycanda amerikalı turistlər üçün böyük risklərin olması haqda deyilənlər həqiqətə uyğun olmayan iddialardır. Ancaq faktı xatırlamaq yerinə düşər ki, Vaşinqton Trampın Qüds təşəbbüsünü dəstəkləməyən ölkələrdən intiqam almağa başlayıb.
Bundan başqa, bir çox müsəlman dövlətləri ABŞ-ın bu addımını pisləmək və Yaxın Şərqdə onsuz da incə olan geosiyasi vəziyyətin daha da gərginləşməsinə yol açacaq dağıdıcı təsirlərin qarşısını almaq üçün Ankaranın çağırışı ilə İHT fövləqadə iclasında bir araya gəldi. Dövlət Departamentinin bu rəyi qərəzlidir və həqiqətə ziddir. ABŞ dövlət suverenliyini hər şeydən üstün tutmasına, göstərdiyi iradəyə görə bu cür ucuz vasitələrlə Azərbaycanı cəzalandırır.
– Bu bəyanatı rəsmi Vaşinqtonla Bakı arasında münasibətlərin pisləşməsi kimi xarakterizə etmək olarmı?
– Deməzdim. Bu addım bir növ taktiki təzyiq göstərmə cəhdidir. Məqsəd Azərbaycanı bir sıra regional problemlərin həllində daha üzüyola olmağa vadar etmək, amerikalıların bu və ya digər səbəbə görə pis münasibətdə olduğu ölkələrlə Azərbaycanın da münasibətləri korlamasına nail olmaqdır.
Ancaq Azərbaycan artıq elə bir dövlətə çevrilib ki, onun iştirakı olmadan heç bir regional proqram uğurlu şəkildə gerçəkləşmir; “yanki elitası” bu faktı nəzərə almalıdır.
“Holdkom” bəzən belə bəyanatlarla həddi aşsa da, bununla əlaqədar Vaşinqtonla Bakı arasında əlaqələrin kəsiləcəyi, hər hansı qorxulu fors-majorun baş verəcəyi ilə bağlı iddiaların heç bir əsası yoxdur. Düzdür, müəyyən mənada, ikitərəfli münasibətlərin tonusunun aşağı düşdüyünü deyə bilərik, ancaq məsələni şişirtmək olmaz. ABŞ əvvəllər necə Azərbaycanın tərəfdaşı idisə, bunda sonra da olacaq.
www.oxu.az
"
"Deputat: “Metsamor” dünyəvi təhlükədir“Metsamor” AES-in fəaliyyəti artıq dayandırılmalıdır, təcavüzkar Ermənistanın bu məsələdə “şıltaqlığı”na son qoyulmalıdır.
Oxu.Az xəbər verir ki, bunu millət vəkili, BDU-nun professoru Kamilə Əliyeva deyib.
O qeyd edib ki, “Metsamor” nəinki Azərbaycan, qardaş Türkiyə üçün, bütövlükdə bölgə və dünya üçün təhlükəlidir və təhlükə mənbəyi olaraq qalmaqdadır:
“Azərbaycan neçə illərdir ki, dünya birliyindən, beynəlxalq qurumlardan Ermənistana bu məsələdə ciddi təsir və təzyiq  göstərilməsini, işğalçı, təcavüzkar ölkənin həmin stansiyanı bağmağa məcbur edilməsini xahiş və tələb etsə də, çox təəssüflər olsun ki, ənənəvi olaraq susqunluq, laqeydlik, biganəlik nümayiş etdirilir. Yəni, bu məsələdə də kimsə Ermənistana “gözün üstə qaşın var” demək istəmir, yenə ikili standartlar ortaya qoyulur. Amma acı Çernobıl təcrübəsi ortadadır. Bu faciənin üstündən 30 ildən artıq vaxt ötsə də, onun vurduğu yaralar hələ də sağalmayıb.
Neçə ki, gec deyil - əslində çox illər itirilib - dünya birliyi, beynəlxalq qurumlar öz “müdrik” susqunluqlarından əl çəkib hərəkətə, konkret əməli fəaliyyətə keçməli, Ermənistana bu məsələdə ən ciddi basqılar göstərərək, onu “Metsamor”u bağlmağa məcbur etməlidir. Yoxsa, bundan ziyan çəkən təkcə biz olmayacağıq. Ermənistanın nazı ilə oynayan, onun “könlünə” dəymək istəməyənlər də öz “paylar”ını alacaqlar, daha doğrusu, bunun məsuliyyətindən yaxa qurtara bilməyəcəklər. Odur ki, Azərbaycanın, ölkə ictimaiyyətinin bu məsələdə narahatlığını, haqlı etirazını əsaslı sayaraq, bildirmək istəyirəm ki, “Metsamor” bağlanmalı, onun fəaliyyəti dayandırılmalıdır”.
Qeyd edək ki, artıq rəsmi Brüsselin Ermənistanda fəaliyyətdə olan atom elektrik stansiyasının bağlanması üçün fəal şəkildə təbliğat işləri apardığı, onun alternativ imkanlarla əvəzlənməsini təklif etdiyi iddia olunur.
Məlumatlara görə, hətta Brüssel Ermənistanda “Metsamor” AES-in konservasiyası məqsədilə 200 milyon avro ayırmağı belə vəd edib.
Kamil HƏMZƏOĞLU
www.oxu.az
"
"Məmmədyarov və Nalbandyanın görüşünün vaxtı bəlli olduXarici işlər naziri Elmar Məmmədyarov yanvarın 18-də Polşanın Krakov şəhərində ATƏT-in Minsk Qrupunun həmsədrləri Endryü Şofer (ABŞ), Stefan Viskonti (Fransa Respublikası), İqor Popov (Rusiya Federasiyası) və Ermənistan Respublikasının xarici işlər naziri Edvard Nalbandyanla görüşəcək.
Azərbaycan Xarici İşlər Nazirliyindən Oxu.Az-a verilən məlumata görə, görüşlərdə ATƏT-in fəaliyyətdə olan sədrinin şəxsi nümayəndəsi Anjey Kaspşik də iştirak edəcək.
www.oxu.az
"
"Avropa “Metsamor”un bağlanması üçün 200 milyon avro ayıracaqRəsmi Brüssel Ermənistanda fəaliyyətdə olan atom elektrik stansiyasının bağlanması üçün fəal şəkildə təbliğat işləri aparır, onun alternativ imkanlarla əvəzlənməsini təklif edir.
Oxu.Az xəbər verir ki, bu barədə “Независимая газета” yazır.
Məlumata görə, Brüssel Ermənistanda“”Metsamor” AES-in konservasiyası məqsədilə 200 milyon avro ayırmağı belə vəd edib.
Qeyd edək ki, atom elektrik stansiyasının tikintisi 1960-cı ildə başlanılıb və 1976-cı ildə istismara verilib. Ermənistan hökuməti 2014-cü ilin mart ayında nüvə energetikasının yeni blokunun inşasının yubanmasına görə stansiyanın istismarının 2026-cı ilə qədər uzadılması haqqında qərar qəbul edib.
Xatırladaq ki, Azərbaycan, Türkiyə, və İranın stansiyanın yaratdığı təhlükə ilə bağlı Beynəlxalq Atom Enerjisi Agentliyinə etdiyi müraciətlərə baxmayaraq, Ermənistanda stansiyanın fəaliyyəti hələ də  davam etdirilir.
www.oxu.az
"
"Millət vəkili: Təhsil haqqı məsələsi köklü həll olunmalıdır“Təhsil kreditləri haqqında” qanun layihəsinin müzakirələrə çıxarılmasına və qəbul olunmasına ciddi ehtiyac var. 
Oxu.Az xəbər verir ki,  bu fikirləri millət vəkili Vahid Əhmədov dilə gətirib.
Millət vəkili deyib ki, cəmiyyət, valideynlər, tələbələr belə bir sənədin qəbulunu çoxdan-səbirsizliklə gözləyirlər:
“Bu sənədin hazırlanması və qəbulu cəmiyyətin sosial sifarişindən doğub. Odur ki, nəhayət, adıçəkilən qanun layihəsinin parlament müzakirələrinə çıxarılaraq, qəbul olunması çox vacibdir, bunun zamanı çoxdan çatıb”.
Sözügedən qanun layihəsini deputat həmkarı Əli Məsimli ilə birgə hazırladığını xatırladan millət vəkili bildirib ki, bu məsələni dəfələrlə - həm Milli Məclisin (MM) komitə, həm də üzvü olduqları İqtisadi siyasət, sənaye və sahibkarlıq komitəsinin iclaslarında gündəmə gətiriblər.
O xatırladıb ki, üzvü olduqları komitədə bununla bağlı müzakirələr də aparılıb:
“Hər kəs bunun vacibliyini dilə gətirmişdi. Ancaq gördüyünüz kimi, hələ də ortada bir nəticə yoxdur. Onu da deyim ki, bir vaxtlar banklar bu qanun layihəsinə qarşı çıxırdılar, daha doğrusu, orada tələbələrə veriləcək kreditlərin faiz dərəcələri ilə və digər bəzi məqamlarla bağlı etirazları vardı, amma qeyd etdiyim kimi, bütövlükdə hər kəs belə bir qanun layihəsinin qəbulunu vacib sayırdı. İndiki dövrdə və reallıqda belə bir sənədin olması çox vacibdir.
Bu gün insanlarımızın, övladları ali təhsil müəssisələrinə daxil olan valideynlərimizin heç də hamısının maddi durumu qənaətbəxş deyil. Onların maddi durumları, güzəranları övladlarının təhsil haqqını ödəməkdə çətinlik yaradır.
Bu baxımdan da, çoxları övladlarının təhsil haqqını ödəyə bilmədiyi üçün uşaqları ali məktəblərdə təhsillərini davam etdirə bilmir, təhsillərini yarımçıq qoymaq məcburiyyətində qalırlar. Elə tələbələr var ki, təhsil haqqını ödəyə bilmədiyi üçün birinci kursa getmədən, təhsillərini dayandırırlar. Bu da nəticə etibarilə Azərbaycan təhsilinə, elmimizə, onun gələcək inkişafına mənfi təsir göstərir.
Bizim hazırladığımız və təklif etdiyimiz qanun layihəsində isə kifayət qədər güzəştli şərtlər, tələbələrin, valideynlərin rahatlıqla kredit götürüb, təhsil haqqı ödəyə bilmələri nəzərdə tutulur. Onu da xatırladm ki, keçmiş təhsil naziri Mikayıl Cabbarovun dövründə bir neçə ali məktəbin iştirakı ilə Fond da yaradıldı. Ancaq hesab edirəm ki, o da bu məsələnin köklü həlli üçün yetərli deyil. Çünki orada böyük miqdarda vəsait yoxdur və ondan tələbələrin çox cüzi qisminin yararlanması mümkündür. Ona görə hesab edirəm ki, artıq bütün bəhanələrə son qoyub, adıçəkilən qanun layihəsini parlament müzakirələrinə çıxarmaq və qəbul etmək lazımdır. Ən azı 2018-ci ildə bu qanunun qəbulu olduqca vacibdir”.
Kamil HƏMZƏOĞLU
www.oxu.az
"
"Boyko Borisovun Azərbaycana səfəri başa çatdıBolqarıstan Respublikasının baş naziri Boyko Borisovun Azərbaycan Respublikasına işgüzar səfəri yanvarın 16-da başa çatıb.
Oxu.Az xəbər verir ki, hər iki ölkənin dövlət bayraqlarının dalğalandığı Heydər Əliyev Beynəlxalq Aeroportunda ali qonağın şərəfinə fəxri qarovul dəstəsi düzülüb.
Bolqarıstan Respublikasının baş naziri Boyko Borisovu hava limanında Azərbaycan Respublikasının baş naziri Artur Rasi-zadə və digər rəsmi şəxslər yola salıblar.
www.oxu.az
"
"İlham Əliyev: Sabah Bakı-Sofiya marşrutu ilə birinci aviareys təşkil ediləcəkSabah Bakı-Sofiya marşrutu ilə birinci aviareys təşkil ediləcək. Azərbaycanın “Buta Airways” şirkəti birinci reysi icra edəcək. Bu da çox əlamətdar hadisədir. Bu reys, əlbəttə ki, insanları bir-birinə daha da sıx bağlayacaq, insanlararası əlaqələr güclənəcək, turizmin inkişafına təkan veriləcək və bir sözlə, Bolqarıstan-Azərbaycan dostluğunu daha da möhkəmləndirəcək.
Oxu.Az xəbər verir ki, bunu Azərbaycan prezidenti İlham Əliyev Bakıda Bolqarıstan baş naziri Boyko Borisovla birgə mətbuata bəyanatla çıxışında deyib.
Dövlət başçısı qeyd edib ki, iki ölkə humanitar sahədə də əməkdaşlığı dərinləşdirir:
“Azərbaycanda Bolqarıstanın mədəniyyətinə, tarixinə, ədəbiyyatına çox böyük maraq var. Bakı Slavyan Universitetində bolqar dili və ədəbiyyatı mərkəzi fəaliyyət göstərir. Əlbəttə ki, humanitar sahədəki əməkdaşlıq, insanlar arasındakı ünsiyyət bizim dostluğumuzu daha da möhkəmləndirir və möhkəmləndirəcək”.
A.M.
www.oxu.az
"
"XİN: Sergey Lavrovun Qarabağla bağlı açıqlamasını alqışlayırıqAzərbaycan tərəfi Rusiya Federasiyası xarici işlər naziri cənab Sergey Lavrovun Ermənistan-Azərbaycan Dağlıq Qarabağ münaqişəsinin mərhələli həllinə dair açıqlamasını alqışlayır.
Bu barədə Oxu.Az-a XİN-nin mətbuat xidmətinin rəhbəri Hikmət Hacıyev bildirib.
A.M.
www.oxu.az
"
"Bolqarıstan Azərbaycan qazını sərfəli qiymətlərlə alacaqHörmətli prezident İlham Əliyevin xeyir-duası ilə bizim şirkətlə SOCAR arasında bir milyard kubmetr həcmində Azərbaycan qazının sərfəli qiymətlərlə çatdırılması məsələsi həllini tapacaq.
Oxu.Az xəbər verir ki, bunu Bolqarıstanın baş naziri Boyko Borisov Bakıda Azərbaycan Prezidenti İlham Əliyevlə birgə mətbuata bəyanatla çıxışında deyib.



“Əgər hörmətli Azərbaycan prezidentinin dəstəyilə ölkəmizin qazlaşdırılmasına nail olsaq, biz əhalinin sosial cəhətdən zəif təbəqəsi üçün qazın təchizatı mümkünlüyünü təmin edə biləcəyik və onlar daha odundan, kömürdən istifadə etməyəcəklər. Hər iki ölkənin energetika və iqtisadiyyat nazirlərinin iştirakı ilə bu işin həyata keçirilməsi üçün miqdar və müddətə dair plan tətbiq ediləcək. Çünki Azərbaycan tərəfi qazın təchizatının ən sərfəli qiymətlərini təklif edir. Bir milyard kubmetr qaz Bolqarıstanda böyük sayda evləri məişət qazı ilə təmin edəcək”, - deyə Bolqarıstanın baş naziri deyib.
Boyko Borisovun sözlərinə görə, Bolqarıstan ərazisinin cəmi üç faizi qazlaşdırılıb. 
A.M.
www.oxu.az
"
"Prezident: Bu nəhəng layihə uğurla icra olunur“Cənub Qaz Dəhlizi""nin inşası Avropanın enerji təhlükəsizliyinə növbəti töhfəmiz olacaq.
Oxu.Az xəbər verir ki, bunu Azərbaycan Prezidenti İlham Əliyev Bolqarıstanın Baş naziri Boyko Borisov ilə mətbuata bəyanatlarla çıxış edərkən deyib.
“Bu gün biz əlaqələrimizin müxtəlif aspektlərini geniş müzakirə etdik. Bir daha təsdiq etdik ki, Bolqarıstan və Azərbaycan dost ölkə kimi bundan sonra da uğurla əməkdaşlıq edəcək. İqtisadi sahədə biz çalışmalıyıq ki, aramızdakı ticarət dövriyyəsinin həcmini artıraq. Hal-hazırda ticarət dövriyyəsi lazımı səviyyədə deyil və müvafiq göstərişlər verildi ki, qısa müddət ərzində ticarət dövriyyəsinin artırılması istiqamətində konkret addımlar atılsın. Hesab edirəm ki, qarşılıqlı sərmayə sahəsində də yaxşı imkanlar var”, - deyə prezident İlham Əliyev bildirib.
Dövlət başçısı vurğulayıb ki, bu gün danışıqların əsas mövzusu energetika sahəsi ilə bağlı olub:
“Bildiyiniz kimi bu sahədə biz tərəfdaşıq. Azərbaycan və Bolqarıstan digər ölkələrlə bərabər “Cənub Qaz Dəhlizi""nin icrasını təmin edir. Azərbaycanın zəngin qaz yataqları var”.
Prezident İlham Əliyev qeyd edib ki, “Cənub Qaz Dəhlizi”nin inşası Avropanın enerji təhlükəsizliyinə növbəti töhfəmiz olacaq:
“Hazırda Azərbaycan nefti bir çox Avropa ölkələrinin enerji təhlükəsizliyini təmin edir və yaxın vaxtlarda Azərbaycan qazı da eyni funksiyanı daşıyacaq. “Cənub Qaz Dəhlizi”nin icrası uğurla gedir. “Şahdəniz-2” layihəsinin icrası 99 faizə çatıb. “Şahdəniz-2” “Cənub Qaz Dəhlizi” üçün əsas resurs bazasıdır. Eyni zamanda bu il TANAP layihəsinin yekunlaşdırılması nəzərdə tutulur. Bu layihənin icrası artıq 90 faizə çatıb. Beləliklə bütün işlər qrafik üzrə gedir və bu nəhəng layihə uğurla icra olunur. “Cənub Qaz Dəhlizi” layihəsinin icrasından sonra Avropanın enerji təhlükəsizliyi məsələləri daha da möhkəm təməl üzərində qurulacaq. Biz şadıq ki, Azərbaycan bu məsələyə öz töhfəsini verməkdədir”.
A.M.
www.oxu.az
"
"Deputat alimlərə hirsləndi: İndi hamımız “qəşənk” olacağıq?Azərbaycan  Milli Elmlər Akademiyasının alimləri elə bil dilimizin qəsdinə durublar.
Oxu.Az xəbər verir ki, bunu yazıçı, millət vəkili Aqil Abbas deyib.
“İndi də yeni bir Orfoqrafiya lüğəti tərtib edirlər, məsələn, “qəşəng” sözü “qəşənk” yazılmalıdır. Niyə, qaqa, “k”la yazanda hamımız “qəşənk” olacağıq? Nə bilim, day bir də hansısa hərfləri dəyişirlər” – deyən millət vəkilinin sözlərinə görə, orta məktəblərimizdə müəllimlərimiz “qəşəng” sözünü uşaqlara heç “qəşəng” kimi öyrədə bilmirlər, bir imla yazdırılsa, 80 faizində yüz orfoqrafik səhv tapılar.
“İndi də “qəşənk”  yazmağı öyrədəcəyik. Nə bilim iki samitin biri düşməlidi, “ədəbiyyat” yox, “ədəbiyat” yazılmalıdı, “riyaziyyat” yox, “riyaziyat” yazılmalıdı. Deməli, adında iki samit olanlar gedib pasportlarını, şəxsiyyət vəsiqələrini dəyişməlidirlər də?! Məsələn, “Məhərrəm” yazılmalıdır “Məhərəm”, adam da səhv elədi ortadakı “ə”ni yedi “Məhərəm” oldu “Məhrəm”  Məsələn, “eşşək” sözünü “eşək” yazmalıyıq. “Eşək” hara, “eşşək” hara?! Hələ elə adamlar var ki, onlara “eşşək” deyəndə də ürəyin soyumur, üç “ş”la deyəndə ləzzət eləyir.
Hörmətli, alimlər! Möhtərəm Prezidentimiz İlham Əliyev Azərbaycan dilinin inkişaf etdirilməsi ilə bağlı sərəncam verib, başına oyun açılması ilə bağlı yox. İndi iki samitdən birini ixtisar etsək, onda Azərbaycan Milli Elmlər Akademiyası day indən belə Azərbaycan Mili Elmlər Akademiyası yazılacaq? Mən ölüm, nə təhər dedim?! Qəşşənggg! Üzr istəyirəm, qəşənk!
Hörmətli alimlər, imkan tapanda Vaqifi, Süleyman Rəhimovu, Səməd Vurğunu təzədən bir oxuyun. O qədər unutduğumuz söz tapacaqsınız ki, özü də təmiz Azərbaycan dilində! Yox, əgər buna imkanınız yoxdusa, onda heç olmasa xarici işlər nazirimiz Elmar Məmmədyarovu məsləhətçi kimi Akademiyaya dəvət edin” – deyə, A. Abbas sözlərinə əlavə edib.
Kamil HƏMZƏOĞLU
www.oxu.az
"
"Boyko Borisov İlham Əliyevlə danışıqlarda – FOTOGeniş tərkibdə görüş başa çatdıqdan sonra Azərbaycan prezidenti İlham Əliyev və Bolqarıstan baş naziri Boyko Borisov mətbuata bəyanatlarla çıxış ediblər.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.

18:01
Yanvarın 15-də Azərbaycan Respublikasının Prezidenti İlham Əliyevin və Bolqarıstan Respublikasının Baş naziri Boyko Borisovun nümayəndə heyətlərinin iştirakı ilə geniş tərkibdə görüşü olub.

17:11
Yanvarın 15-də Azərbaycan Respublikasının prezidenti İlham Əliyevin ölkəmizdə işgüzar səfərdə olan Bolqarıstan Respublikasının baş naziri Boyko Borisov ilə təkbətək görüşü olub.
Oxu.Az xəbər verir ki, Azərbaycan prezidenti İlham Əliyev Bolqarıstanın baş naziri Boyko Borisovu qarşılayıb.
Sonra birgə foto çəkdirilib. Görüşdə ikitərəfli siyasi, iqtisadi və digər sahələrdə münasibətlərin uğurla inkişaf etdiyi bildirilib. Bolqarıstanın baş nazirinin Azərbaycana səfərinin əlaqələrin möhkəmlənməsi baxımından əhəmiyyəti qeyd olunub, ikitərəfli münasibətlər, həmçinin qarşılıqlı maraq doğuran digər məsələlər müzakirə edilib.

www.oxu.az
"
"Məmmədyarov Fransaya gedirXarici işlər naziri Elmar Məmmədyarov 17-18 yanvar tarixlərində Fransa Respublikasında işgüzar səfərdə olacaq.
Bu barədə Oxu.Az-a Azərbaycan Xarici İşlər Nazirliyindən məlumat verilib.
Səfər çərçivəsində Elmar Məmmədyarovun Fransadan olan həmkarı və digər rəsmi şəxslər, YUNESKO-nun rəhbərliyi ilə görüşləri nəzərdə tutulub.
www.oxu.az
"
"Bolqarıstan baş naziri Azərbaycana gəldiBolqarıstan Respublikasının baş naziri Boyko Borisov yanvarın 15-də Azərbaycan Respublikasına işgüzar səfərə gəlib.
Oxu.Az xəbər verir ki, hər iki ölkənin dövlət bayraqlarının dalğalandığı Heydər Əliyev Beynəlxalq Aeroportunda Bolqarıstanın baş nazirinin şərəfinə fəxri qarovul dəstəsi düzülüb.
Baş nazir Boyko Borisovu hava limanında Azərbaycan Respublikasının kənd təsərrüfatı naziri Heydər Əsədov və digər rəsmi şəxslər qarşılayıblar.
www.oxu.az
"
"NATO Azərbaycana təşəkkür etdi – FOTOAzərbaycanın NATO yanında nümayəndəliyinin başçısı vəzifəsini icra edən Qaya Məmmədov NATO-nun Avropadakı Silahlı Qüvvələrinin komandanı, ordu generalı Körtis Skaparroti ilə görüş keçirib.
Azərbaycan Xarici İşlər Nazirliyinin mətbuat xidmətindən Oxu.Az-a verilən xəbərə görə, görüş zamanı Q. Məmmədov Azərbaycanda aparılan müdafiə islahatları, NATO ilə qarşılıqlı operativ uzlaşmanın təmin edilməsi istiqamətində həyata keçirilən tədbirlər və regionda vəziyyət haqqında həmsöhbətinə məlumat verib. General K. Skaparroti Azərbaycan tərəfinin NATO ilə tərəfdaşlıqda əldə etdiyi tərəqqini və Əfqanıstanda həyata keçirilən “Qətiyyətli Dəstək” əməliyyatına Azərbaycanın töhfəsini yüksək qiymətləndirib.
NATO tərəfi prezident İlham Əliyevin NATO-ya 2017-ci ilin 24 noyabr tarixində səfəri zamanı verdiyi bəyanata uyğun olaraq, “Qətiyyətli Dəstək” əməliyyatına əlavə qoşun göndərilməsinə görə təşəkkürünü ifadə edib.
Görüş zamanı qarşılıqlı maraq doğuran bir sıra digər məsələlər ətrafında fikir mübadiləsi aparılıb.








www.oxu.az
"
"Cümhuriyyətin 100-cü ili və Ekspo-2025 İraq və Misir mediasındaDos. Dr. Ceyhun Osmanlının ərəb dünyasının 2 nüfuzlu mediasında-İraqın Ahewar.org və Misirin Asiaelyoum.com informasiya agentliklərində məqaləsi dərc edilib.
Oxu.Az xəbər verir ki, məqalədə “Cümhuriyyət tarixinin 100-cü ilini qeyd edən Azərbaycan, həm də 2025 Universal Ekspoya ev sahibliyi etməyə iddialı olan Avropanın ilk müsəlman ölkəsidir”-deyə qeyd olunur. 
Məqalənin tam mətnini təqdim edirik: 
Millətin və ya xalqın dünya miqyasında imza atdığı tarixi ilklər onun milli sərvətidir. Azərbaycan tarixən bir sıra müsbət məsələlərdə lider dövlət olub. Yalnız Şərq aləmində deyil, hətta bir sıra Qərb ölkələrində də çox dəyərə ilk olaraq Azərbaycan sahib olub. 2018-ci ildə 100 illik yubileyi qeyd ediləcək Müsəlman Şərqində ilk Parlament Respublikası Azərbaycan Xalq Cümhuriyyətinin yaranması Azərbaycan xalqının qədim dövlətçilik ənənələrini yaşadaraq, müasir dövrə xas dövlət təsisatlarını yaratmaq qabiliyyətinin təzahürüdür. Müstəqil Azərbaycan Respublikasının sələfi 1918-20-ci illərdə mövcud olub. Fəaliyyət göstərdiyi 23 ay ərzində də bir sıra dünya miqyaslı ilklərə imza atıb. Demokratik quruluşlu dövlətlərin dünya bayraqlarının tarixində ilk dəfə səkkizguşəli ulduz simvolundan Azərbaycan Xalq Cümhuriyyətinin dövlət  bayrağında istifadə edilib. 
Ü.Hacıbəylinin 1908-ci il yanvarın 25-də səhnələşdirilən “Leyli və Məcnun” muğam operası (M.Füzulinin poeması əsasında) bütün Şərqdə opera sənətinin əsasını qoydu.  Şərqdə ilk opera yazan qadın bəstəkar mərhum Xalq artisti, dünya şöhrətli musiqiçi, bəstəkar Şəfiqə Axundovadır. O, 1971-ci ildə “Gəlin qayası” operasını yazmaqla ümumşərq tarixində bu uğura imza atıb. Müsəlman şərqində ilk opera yazan kişi bəstəkar da məhz azərbaycanlıdır. Üzeyir Hacıbəyov “Leyli və Məcnun” operasına görə, həm də bu uğuruna imza atıb.
Qədim Şərqin ilk və ən mükəmməl rəsədxanası Güney Azərbaycanın Marağa şəhərində yerləşir. Bu rəsədxananın banisi böyük Azərbaycan alimi və mütəfəkkiri Nəsrəddin Tusidir.  Bu şah əsər 1259–cu ildə yaradılıb.
Neft sənayesində də çox mühüm strateji əhəmiyyət daşıyan nailiyyətlər əldə olunmuşdur. 1844-cü ildə F.N. Semyonovun səyi ilə qazma üsulu ilə Bakı mədənlərində dünyada ilk dərin quyu qazılıb. Bu hadisə əllə neft qazmanın sonu olub. Təsadüfi deyil ki, dünyanın ilk Neft Akademiyası da 1920-ci ildə Azərbaycanda yaradılmışdır. 1949-cu ildə, sahildən 100 kilometr məsafədə, o zaman üçün unikal yataq sayılan Neft Daşlarında dünya təcrübəsində ilk dəfə olaraq açıq dənizdə neft hasil olundu. 1994-cü il sentyabrın 20-də “Əsrin müqaviləsi”nin imzalanması ilə yeni neft strategiyası irəli sürülərək dünyanın bir çox şirkətləri ilə Xəzər dənizində ilk dəfə olaraq neft və qaz yataqlarının birgə istismarına başlanmışdır. Azərbaycanın iqtisadi suverenliyini əks edən ilk beynəlxalq neft sazişi Azərbaycan iqtisadiyyatının dinamik inkişafının əsasını qoydu və onun praktiki nəticələri göz qabağındadır. Həmin tarixdən başlayaraq görülən işlər bugünkü və gələcək nəsillərə xidmət edir.
Dünyanın ən hündür bayraq dirəyi-2010-cu ilin sentyabrın 1-də  Azərbaycan paytaxtında istifadəyə verilib. 20000 m² ərazisi olan meydanda ucaldılmış dayağın hündürlüyü 162 metr, bünövrəsinin diametri 3,2, bünövrənin üst hissəsinin diametri 1,09 metrdir. Ginnes dünya rekordları təşkilatı 2010-cu il mayın 29-da Azərbaycan dövlət bayrağı dirəyinin dünyada ən hündür bayraq dirəyi olduğunu təsdiq edib.
Şərq ədəbiyyatı tarixində ilk dəfə olaraq Azərbaycan şairi Nizami Gəncəvi 12-ci əsrdə  qadını yüksək insani keyfiyyətlərə malik ülvi varlıq, hətta hökmdar kimi təsvir etmişdir. Təəssüf ki, o dövrlərdə bir çox qərb cəmiyyətlərində qadınlar cəmiyyətin bərabərhüquqlu hissəsi hesab edilmirdi. Nizami Gəncəvi isə “İsgəndərnamə” əsərində o, tarixdən hamıya yaxşı məlum olan hökmdar Makedoniyalı İsgəndərin Azərbaycana gəlişi, Nüşabə ilə görüşü və bu müdrik qadın tərəfindən məğlub edilməsi Nüşabə kimi hünərli qadın hökmdarın mərdliyini, ağıllı, gözütox, uzaqgörən olmasını, onun ölkəni müdafiə etmək bacarığını göstərmişdir. Bununla da hələ 12-ci əsrdə Azərbaycan cəmiyyətinin qadına baxışını dünyaya nümayiş etdirmişdir.
Onu da bilirik ki, 1918-də Azərbaycanda qadınlara səs vermək hüququ verilib. Sadə bir nümunə olaraq qeyd edək ki, bu hüquq qadınlara Kanadada 1940, Fransada 1940, İtaliyada 1945, Yaponiyada 1945, Yunanıstanda 1949-cu ildə verilmişdir. Azərbaycan qadınları cəmiyyətimizin tamhüquqlu üzvləridir, ölkənin hər sahəsində fəal iştirak edirlər, istər ailədə, istər cəmiyyətdə, istərsə də dövlət həyatında rolları böyükdür. Azərbaycan dövlətinin həyata keçirdiyi qadın siyasəti öz uğurlu bəhrəsini verir.
Bu gün də Azərbaycanın “Expo 2025” Ümumdünya Sərgisinə ev sahibliyi etməsi təklifi dövlətimizin, xalqımızın inkişafı, Azərbaycanın haqq səsinin dünya ictimaiyyətinə çatdırılması istiqamətində saysız-hesabsız işlər görən ölkənin I vitse-prezidenti Mehriban xanım Əliyevanın ideyasıdır. Azərbaycanın sosial-iqtisadi sahədə əldə etdiyi nailiyyətlər, beynəlxalq hesabatlardakı yüksək nəticələri, müxtəlif qlobal əhəmiyyətli tədbirlərə evsahibliyi etməsi, insan kapitalının formalaşdırılmasında yeni model ortaya qoyması, hətta sərginin təşkilinə 20 mindən çox könüllünü cəlb etməsi yüksək səviyyədə təşkil etməsinə tam əsaslar yaradır.
2017-ci ilin Noyabrında EKSPO-2025 üçün yarışan bir neçə ölkə mərkəzi Parisdə yerləşən Beynəlxalq Sərgilər Bürosunda (International des Expositions – BIE) bir araya gəldi. Mövzuların əsasən gələcək texnologiyalarla bağlı olduğu təqdimatlarda (“İnnovasiyalar” – Ekaterinburq, Rusiya; “5.0 cəmiyyəti” – Osaka, Yaponiya və “Bilik cəmiyyəti” – Paris, Fransa). Bakı diqqəti İnsan Kapitalına yönəltdi”.
Azərbaycanın 1-ci Vitse Prezidenti Mehriban xanım Əliyeva qeyd etdi ki, ölkəsinin məqsədi bu sərgi ilə dünyanın “ən güclü resursunu ” - insan kapitalını dünya gündəminə çıxarmaqdır. O, daha sonra qeyd etdi ki, Azərbaycanın 2025-ci il Eksposu üçün öz şüarı olaraq təqdim etdiyi əsas mövzu olan “İnsan kapitalı” ilə yanaşı, “İstedad”, “Sağlamlıq” və “Nailiyyət” Azərbaycanın təklif etdiyi alt mövzulardır və bu da BMT-nin Dayanıqlı İnkişaf Məqsədləri ilə birbaşa uyğunluq təşkil edir.
Ölkəsinin Avropa və Asiya sivilizasiyalarının qovşağında çox önəmli enerji və nəqliyyat körpüsü olduğunu qeyd edən Mehriban xanım Əliyeva bildirdi ki, Azərbaycan özünün qədim tarixi, əlverişli coğrafi mövqeyi, durmadan inkişaf edən infrastrukturu, rahatlığı, zəngin mətbəxi və qonaqpərvərliyi ilə Ekspo-2025 üçün çox uyğundur.
Azərbaycan əsrlər boyu dinlər, mədəniyyətlər və sivilizasiyaların bir araya gəldiyi məkan olmuşdur. Biz Şərq ilə Qərb arasında yalnız coğrafi körpü deyil, həm də mədəniyyət körpüsüyük. Əsrlər boyu müxtəlif dinlərin və mədəniyyətlərin nümayəndələri Azərbaycanda sülh şəraitində yaşayıblar. Azərbaycan tolerantlığın mədəni, dini və dil müxtəlifliyi ilə birləşdiyi, təkcə enerji ehtiyatları ilə deyil, həm də nadir təbiəti, adət və ənənələri ilə zəngin bir ölkədir.
2016-cı ildən Formula 1 yarışlarının Avropa  Qran Prisinə ev sahibliyi edən Bakı şəhərinin beynəlxalq tədbirlərin təşkilində müstəsna təcrübəsi vardır. Hələ 2025-ci ilə qədər Bakı bu yarışlara hər il ev sahibliyi edəcək, o cümlədən 2020-ci ildə UEFA xətti ilə Avropa Futbol Yarışlarının keçirildiyi şəhərlərdən biri olacaq.
Beynəlxalq Sərgilər Bürosunun 170 üzv ölkəsindən sadəcə 18-nin  Ümumdünya Ekspolarına ev sahibliyi etmək təcrübəsi var. Bunlardan birincisi 1851-ci ildə Londonda keçirilmişdir. Daha sonra isə bu ənənə əsasən qərb ölkələri olmaqla, digər ölkələrə də yayılmışdır. Çin və Yaponiyanı çıxmaq şərti ilə hələ ki, heç bir Asiya ölkəsi Universal Ekspoya ev sahibliyi edə bilməmişdir. Müvəffəq olacağı təqdirdə Azərbaycan bütün Şərqi Avropa, Qafqaz və Xəzər hövzəsində Universal Ekspoya nail olmuş ilk ölkə olacaqdır.
Ekspo-2025 üçün rəqiblərimiz arasında olan Fransa və Yaponiya əvvəllər Ümumdünya Eksposu keçirmişdir. 1855 və 1900-cu illər arasında 5 Ekspo keçirən Paris 1937-ci ildə Ümumdünya Eksposuna ev sahibliyi etmişdir. 1947-1969-cu illər arasında isə Fransanın Paris, Lyon və Lil şəhərlərində 3 ixtisaslaşmış Ekspo keçirilmişdir. Eyni zamanda Paris 2024-cü il Yay Olimpiya Oyunlarının və 2023-cü il Dünya Reqbi Çempionatının keçirilməsi üçün seçilmişdir.
Osaka isə 1970-ci ildə Ümumdünya Eksposunu keçirmiş, bununla yanaşı 1975, 1985, 2005-ci illərdə müxtəlif ixtisaslaşmış sərgilər təşkil etmişdir. Yaponiyanın Tokio şəhəri isə öz növbəsində 2019-cu il Dünya Reqbi Çempionatına, 2020-ci il Olimpiya və Parolimpiya oyunlarına ev sahibliyi edəcəkdir.
3-cü rəqibimiz olan Yekaterinburqun da bizim kimi Universal Ekspo keçirmək təcrübəsi yoxdur. Rusiyanın 4-cü ən böyük şəhəri olan Yekaterinburq 2020-ci il Ümumdünya Eksposu üçün Dubayla rəqabətdə müxtəlif səbəblərdən müvəffəq ola bilmədi: bu səbəblər arasında təcrübənin yetərsizliyi ilə yanaşı nəqliyyatın oraya rahat və  əlçatan olmaması göstərilirdi. Rusiyadan fərqli olaraq digər 2 rəqibimiz olan Fransa və Yaponiyanın Universal Ekspo keçirmək təcrübəsi vardır, lakin onların 2020 və 2024 Yay Olimpiya Oyunları üçün öhdəlikləri olduğunu nəzərə alaraq Ekspoya yolları bağlana bilər.
Xüsusi ilə qeyd etmək lazımdır ki, Bakı namizədlər arasında yeganə paytaxt şəhəridir ki, gələcək sərgi iştirakçılarının xidmətinə paytaxtda ərazi ayırır. Plana əsasən  Bakının şərqinə bitişik 200 hektar ərazidə Ekspo mərkəzi inşa olunacaqdır. Parisdə isə Ekspo ərazisi üçün Saclay göstərilir, bu ərazi isə Versaldan 18 km uzaqdadır.
Dünyada mədəniyyətlərarası dialoqun və multikulturalizmin inkişaf etdirilməsi üzrə Azərbaycan uğurlu bir nümunədir və bu sahədə beynəlxalq mərkəzə çevrilməkdədir. Mədəniyyətlər və sivilizasiyalar arasında səmərəli dialoqun qurulması məqsədi ilə 2008-ci ildən etibarən Azərbaycan Respublikası “Bakı prosesi” təşəbbüsünü uğurla həyata keçirir. Bakı şəhəri mütəmadi olaraq Mədəniyyətlərarası dialoq üzrə Ümumdünya Forumlarına, Beynəlxalq Humanitar Forumlara, 2010-cu ildə Dünya Dini Liderlərinin Sammitinə, 2016-cı ildə BMT-nin Sivilizasiyalar Alyansının 7-ci Qlobal Forumuna uğurla ev sahibliyi etmişdir. 2016-cı ildə Roma Papası Azərbaycana səfəri zamanı vurğulamışdır ki, Vatikan Azərbaycanda mövcud olan dini tolerantlığı və dini azadlığı yüksək qiymətləndirir.
Azərbaycan Avropa ilə Asiyanın, Qərblə Şərqin və Cənubla Şimalın kəsişməsində və Qədim İpək Yolunda yerləşən bir ölkə kimi inkişaf etmiş müvafiq infrastsuktura malikdir. Bakı şəhəri nəqliyyat tranziti üzrə beynəlxalq mərkəzə çevrilməkdədir. 2015-ci ildə yüksək keyfiyyətli xidmətlərinə görə Heydər Əliyev adına Bakı Beynəlxalq hava limanı məşhur “Skytrax” 4 ulduz reytinqinə layiq görülmüşdür. Bu gün Azərbaycan Hava Yolları (AZAL) Avropada, Asiyada, Amerikada, Afrikada və Yaxın Şərqdə yerləşən dünyanın 50 istiqamətinə birbaşa uçuşlar həyata keçirir və 2025-ci ilədək bu uçuşların sayı 100-ə çatdırılacaqdır. Bununla yanaşı, bir çox məşhur xarici hava yolları şirkəti Bakı şəhərinə uçuşlar həyata keçirir.
Azərbaycan inkişaf etmiş müasir turizm infrastrukturuna və bu sahədə böyük potensiala malikdir. Ölkədə 500-dən artıq mehmanxana, o cümlədən Bakı şəhərində 150 mehmanxana fəaliyyət göstərir. 2016-cı ildə Azərbaycanda 36 yeni müasir mehmanxana tikilmişdir. Azərbaycanda, o cümlədən, Bakı şəhərində tanınmış muzeylər, zəngin tarixi və mədəni abidələr, həmçinin YUNESKO-nun Ümumdünya İrs siyahısına daxil edilmiş bir sıra turizm obyektləri mövcuddur (Qobustan, İçərişəhər və s.). Azərbaycanda turizm dinamik olaraq inkişaf edir və turistlərin sayı mütəmadi olaraq artır.

Uğurlu namizədin seçimi üçün əsas göstəricilərdən biri layihənin maliyyələşmə imkanlarıdır. Fransa hökuməti 2024-cü il Olimpiya Oyunlarının xərcləri ilə yüklənmiş kimi görünür və indidən bəzi dairələr yetərli maliyyə vəsaiti olmayacağı təqdirdə Fransanın Ekspodan namizədliyini geri götürəcəyini dilə gətirir. Yaponiyada isə hesab edirlər ki, Olimpiya Oyunları ilə müqayisədə Ekspo daha az gəlirli və daha az populyardır. Xüsusi ilə də qeyd olunur ki, Olimpiya Oyunlarını cəlbedici edən onun televiziyalar vasitəsi ilə yayınlanmasıdır.  Lakin bunlardan fərqli olaraq, Azərbaycanın 1-ci Vitse Prezidenti Mehriban xanım Əliyeva öz təqdimatında bildirmişdir ki, Azərbaycan hökuməti Bakının Ekspo-2025 ilə bağlı iddiasını hərtərəfli olaraq dəstəkləyəcək.
2018-ci ilin noyabrında 2025-ci il Eksposuna ev sahibliyi edəcək şəhərlə bağlı qərar qəbul ediləcəkdir və vaxta çox az qalır. Bu tarixdə ərizəçi ölkələr yekun təqdimatlarını hazırlayacaq və qərar gizli səsvermə yolu ilə qəbul ediləcək.
Eksponun həqiqətən də universal maraqlara cavab verməsi və üzv ölkələrlə bağlı müxtəlifliyin qorunması, daha çox ölkənin bura qoşula bilməsi üçün 170 ölkənin səsvermədə təmsil edən nümayəndələri gələcəkdə daha çox və fərqli ölkələrin bu prosesdə iştirak etməsinə şərait yaratmalıdır.
Bununla bağlı olaraq inanıram ki, Azərbaycan öz güclü göstəriciləri ilə fərqlənir və  bu günə qədər Milan, Antalya və Astanada keçirilən Ekspolarda mükafata layiq pavilyonları ilə Ekspo-2025 üçün ev sahibliyi etmək şansı olan Avropanın ilk müsəlman ölkəsidir.
http://www.asiaelyoum.com 
http://www.m.ahewar.org/s.asp?aid=585784&r=0



Dos.Dr.Ceyhun Osmanlı
4-cü çağırış Azərbaycan Respublikası Milli Məclisinin deputatı
Odlar Yurdu Universitetinin beynəlxalq əlaqələr və innovasiyalar üzrə prorektoru
www.oxu.az
"
"İƏT Parlament İttifaqı Azərbaycanla bağlı iki qətnamə qəbul etdiTehranda İslam Əməkdaşlıq Təşkilatı Parlament İttifaqı (İƏTPİ) Konfransının 13-cü sessiyası çərçivəsində siyasi məsələlər və xarici əlaqələr, iqtisadi əlaqələr və ətraf mühit, insan hüquqları, qadın və ailə məsələləri, mədəni və hüquqi məsələlər, sivilizasiyalar və dinlərarası dialoq üzrə daimi ixtisaslaşmış komitələrin toplantıları keçirilib.
Oxu.Az xəbər verir ki, Milli Məclisin (MM) nümayəndə heyətinin də iştirak etdiyi toplantılarda qətnamə layihələri və hesabatlar müzakirə olunub.
Siyasi məsələlər və xarici əlaqələr komitəsinin iclasının gündəliyinə Ermənistan-Azərbaycan münaqişəsinin nizamlanması məsələsi də salınıb. Toplantının sonunda Ermənistanın Azərbaycana qarşı təcavüzünə dair qətnamə layihəsi yekdilliklə qəbul olunub. Parlamentarilərin ölkəmizlə bağlı qəbul etdiyi digər sənəd Xocalı soyqırımı qurbanlarının xatirəsinə dair qətnamə layihəsi olub. Hər iki sənəd İslam Əməkdaşlıq Təşkilatı Parlament İttifaqı Konfransının 13-cü sessiyasına təqdim olunub.
İclaslarda miqrasiya və qaçqın problemi, terrorizm, islamofobiya və ksenofobiya ilə mübarizə və digər aktual məsələlər müzakirə edilib. Azərbaycan nümayəndə heyəti Ermənistanın işğalı nəticəsində ev-eşiyindən didərgin düşən qaçqın və məcburi köçkünlərin pozulmuş hüquqları məsələsini qaldırıb. Toplantılarda parlamentarilər Azərbaycandakı tolerantlıqdan da bəhs ediblər. Müxtəlif ölkələrdən olan parlamentarilər bildiriblər ki, Azərbaycandakı tolerantlıq digər ölkələr üçün nümunədir.
Kamil HƏMZƏOĞLU
www.oxu.az
"
"Lavrov Azərbaycanla strateji əməkdaşlıq haqqında danışdıRusiya və Azərbaycanın münasibətləri bu ölkələrin prezidentləri və xarici işlər nazirləri arasındakı intensiv dialoqa əsaslanır.
Oxu.Az xəbər verir ki, bu barədə Rusiya xarici işlər naziri Sergey Lavrov  2017-ci ilin yekunlarına dair keçirilən mətbuat konfransında danışıb.
“Ötən il azərbaycanlı həmkarlarımla qarşılıqlı görüşlər keçirmişik. Mütəmadi olaraq iki ölkə arasında humanitar tədbirlər keçirilir. Humanitar forum və digər tədbirləri buna misal göstərmək olar. İki ölkə arasında qarşılıqlı ticarət dövriyyəsi və investisiya həcmi artmaqdadır. Bu münasibətlər öz məcarasında aparılır. Ona görə də onların reqlamentasiyası üçün xüsusi sənədlər tələb olunur. Hökumətlərarası komissiya müxtəlif sahələrdə əməkdaşlıq edir. Azərbaycanla strateji əməkdaşlıq bizi qane edir”, – deyə Serqey Lavrov bildirib.
www.oxu.az
"
"Fazil Mustafa tarixi şəxsiyyətlərlə bağlı qanunun əleyhinə çıxdıSon vaxtlar çağırışlar daha da intensivləşir: adamlar yer aldıqları bütün məclislərdən tələb edirlər ki, tarixi şəxsiyyətlərimizə qarşı çıxışları qadağan edən qanun qəbul olunmalıdır.
Oxu.Az xəbər verir ki, bunu millət vəkili Fazil Mustafa deyib.
“Onlara toxunmaq olmaz, təftiş etmək olmaz, barəsində həqiqətləri söyləmək olmaz və s. Bu təkliflə çıxış edənlərin bir qismi də titulları və diplomları bioqrafiyasına doldurmuş, hansısa orijinal yaradıcı mətnləri olmayan “alimlər”dir” – deyən millət vəkilinin iddiasına görə, gerçək alim “qadağan” sözünü dilinə gətirə bilməz, yazıya daha yetkin və məntiqli yazı ilə, kitaba kitabla cavab verər:
“Adama deyərlər ki, ay odun parçası, sənin hansısa mövzuda kiminsə aydın fikirlərini təkzib etməyə, çözməyə, əks dəlillərlə susdurmağa inttellektin yetərli deyilsə, qanunun, hüququn arxasında niyə gizlənməyə çalışırsan? Bu gün layiq olmadığı halda, akademik, professor, fəlsəfə doktoru elmi dərəcəsini daşıyanlara kim mane olur ki, çıxıb debatlarda bizim millətə sırınmış, tariximizdə faydalı rolu olmamış kimlikləri müdafiə etsin? Bu cəmiyyətdə saxta alimlərin sayı çoxaldıqca, fikir mühitini daraltmaq istəyənlərin də sayı artmağa başlayır”.
Bəs onların tələbləri nədir? Millət vəkili belə cavab verib:
“Onların fikrincə, saxta din anlayışımıza toxunmaq olmaz, saxta tarix konsepsiyamıza toxunmaq olmaz, Stalinin bizim üçün müəyyənləşdirdiyi saxta qəhrəmanlar mövzusuna toxunmaq olmaz, Sasani düşüncəsinin milli libasda təzahürlərinə toxunmaq olmaz! Qəribədir, dualist inanc kodunu daşıyan biz Azərbaycan insanı üçün məsum filosof-şairimiz Hüseyn Cavid də, onu güllələdən Mircəfər Bağırov da eyni statuslu dəyərdir. Formal da olsa, təbliğ etdiyi dinə mənsubluğumuzu ifadə etdiyimiz Məhəmməd də, bu dinə qarşı amansız müqavimət göstərən Babək də eyni statuslu dəyərdir.
Azərbaycanı müstəqil görmək istəyən Məhəmmədəmin bəy də, onu Rusiyanın tərkibində görmək istəyən Nərimanov da eyni statuslu dəyərdir. Türk və İslam Birliyinin atəşli carçısı olan Nadir Şah da, bu birliyin üzərində Sasani düşüncəsini qalib gəlməsini təmin edən Şah İsmayıl da eyni statuslu dəyərdir. Bunların nəticəsi bilirsiniz nədir? Çaşqınlıq, məntiqsizlik, tarixi doğru çözə bilməmək, gələcəyin tələblərini anlamamaq deməkdir. Biz Sasani dövrünün, Səfəvi dövrünün, Çar Rusiyasi dövrünün, Sovet dövründən bizim üçün formalaşdırdıqları qəlibləri indiki müstəqillik dövrümüzdə yenidən çək-çevir etməsək, çözə bilməsək, gələcəyin Qarabağ savaşında, Azərbaycan savaşında yenə də məğlubiyyətlər yaşayacağıq”. 
Millət vəkilinin fikrincə, həmin adamlar özləri siyasətdə demokratiyanın azlığından gileylənirlər, ancaq eyni qaydada başqasının görüşlərini də dinləməkdən imtina edirlər:
“Fikrimi bir olmuş əhvalatın fərqli anlaşıla biləcək məzmunu ilə əsaslandırmaq istəyirəm. Bütün əsrlərdə və qərinələrdə Şeyx Nəsrullahın ölü dirildəcəyinə inanmış insanların qələbəlik olduğu bir məmləkətdə bir çoban çox-çox sevdiyi, özünün və sürüsünün dəfələrlə xilaskarı saydığı qurdlarla savaşda yaralanıb ölən itini bir ağacın altında basdırır. Ara-sıra gəlib sevdiyi itini xatırlaması üçün ətrafdakı ağaclarla qarışdırmasın deyə həmin ağaca qırmızı köynəyinin qolundan bir parça cırıb bağlayır. Kədərli halda bir neçə gün dolaşandan sonra yenə də sürüsünün yönünü bu məkandan salıb itini ziyarət etmək istəyir. Gəlib yetişəndə gözlərinə inana bilmir. Həmi ağacaın altında itini basdırdığı ağacın ətrafında minlərlə insan başına döyür, ağlaşır, itin yerini tanımaq üçün çobanın qoyduğu daşı öpür, dualar edir. Həm də bunların çoxu mahalın mədrəsə təhsilli, diplomlu başbilənləri sayılırlar. Baxır ki, ağacın budaqlarından isə saysız-hesabsız qırmızı parçalar bağlanıb. Çobanın vicdanı sızlayır, yaxınlaşıb bu insanlara deyir ki, burada onun iti basdırılıb, bu, yanlış hərəkətdir, buranı ibadət yerinə çevirmək olmaz, Yaradana bu durum xoş gəlməz. Gözü qızmış qələbəlik çobanın başını yarıb, üst-başını pardaxlayıb oradan qovurlar ki, sən niyə bizin inancımıza sataşırsan, sən niyə bizim qəhrəmanımıza böhtan atırsan. Öz qoyunlarına istədiyini anlada bilən çoban şüurlu sayılan bu insan sürüsünə sadə bir doğrunu illərlə anlada bilmir.
Bu əhvalatın necə bitdiyi barədə bilgim yoxdur. Bəziləri deyir ki, həmin çoban Kefli İsgəndər kimi, içkiyə aludə olub, hər səhər ziyarətçilərin qarşısına çıxıb onları məsxəyərə qoyurmuş. Başqalarının nəql etdiyinə görə, çoban bir saz tapıb, oba-oba gəzərək itinin kəramətindən danışıb dolanışığını təmin edirmiş. Hansı doğru, hansı yanlışdır, bilmirəm. Onu bilirəm ki, modern dövrümüzədək hər kəsin içində bu barədə şübhə qalsa da, kimsə “inanclarımıza və dəyərlərimizə əl uzatmaq olmaz” tabusunu sındırmağa cəsarət etmədiyinə görə bu ibadət forması yaşamaqdadır. İnsanlara anlatmaq olmayıb ki, bu millətin və dövlətin bir daha məğlubiyyətə düçar olmaması üçün heç kimi və heç nəyi müqəddəsləşdirmək, pirə, kəramət axtarılan yerə, ibadət ocağına çevirmək olmaz. Təhlil edin, təftiş edin, lakin təhqir etməyin. Xüsusilə də öz inandığınız ehkamları başqasına zorla, susdurmaqla sırımağa çalışmayın, faydalı bildiyiniz görüşləri ictimailəşdirməkdən çəkinməyin, qəbul etmədiyiniz görüşlərə görə başqasını söyüşlə qarşılamayın, əks dəlillərinizi mədəni üslubda ortaya qoymağa çalışın…”
Kamil HƏMZƏOĞLU
www.oxu.az
"
"Lavrov Rusiyanın Qarabağ münaqişəsindəki rolundan danışdıATƏT Minsk qrupunun həmsədrləri olaraq, Rusiya ABŞ və Fransa ilə birgə Dağlıq Qarabağ münaqişəsinin həllini tapması üçün müvafiq şəraitin yaradılması  baxımından əlindən gələni edir.
Oxu.Az xəbər verir ki, bu barədə Rusiya xarici işlər naziri Sergey Lavrov mətbuat konfransında verdiyi açıqlamada bildirib.
Rusiyalı ali diplomatın sözlərinə görə, Rusiya münaqişə tərəfləri arasında aparılan danışıqlar prosesində tərəfləri ortaq məxrəcə gətirməyə çalışır.
“Tələbləri ümumiləşdirib, böhranın bu və ya digər aspektləri ilə bağlı üst-üstə düşən yanaşmaları ayırmaq, tərəflər arasında indiyə kimi ziddiyyətlərə yol açan məsələlərdə tərəfləri orta məxrəcə gətirə biləcək kompromislərə getmək üçün son illər çox intensiv səylər göstərmişik”, - deyə Rusiyanın xarici işlər naziri bildirib.
www.oxu.az
"
"İlham Əliyev Ruhaniyə başsağlığı verdiAzərbaycan Respublikasının prezidenti İlham Əliyev İran İslam Respublikasının prezidenti Həsən Ruhaniyə başsağlığı məktubu göndərib.
Oxu.Az-ın xəbərinə görə, məktubda deyilir:
“Hörmətli cənab prezident,
Ölkənizə məxsus tankerin qəzaya uğraması nəticəsində ekipaj üzvlərinin həlak olması barədə xəbər məni olduqca kədərləndirdi.
Baş vermiş bu faciə ilə əlaqədar Sizə, həlak olanların ailələrinə və yaxınlarına, bütün İran xalqına öz adımdan və Azərbaycan xalqı adından dərin hüznlə başsağlığı verirəm.
Allah rəhmət eləsin!”
E.Ə.
www.oxu.az
"
"Əli Həsənov: ATƏT daha balanslı və obyektiv olmalıdırTəəssüf hissi ilə qeyd etmək lazım gəlir ki, bir sıra xarici dairələr və onların nəzarətində olan beynəlxalq QHT və KİV-lərin Azərbaycanda söz və məlumat azadlığının vəziyyəti ilə bağlı qərəzli və subyektiv iddiaları ATƏT kimi mötəbər beynəlxalq qurumun rəsmi nümayəndələri tərəfindən də heç bir araşdırma aparılmadan təkrarlanır.
Oxu.Az xəbər verir ki, bunu Azərbaycan prezidentinin ictimai-siyasi məsələlər üzrə köməkçisi Əli Həsənov deyib.
ATƏT-in media ofisinin rəhbəri Harlem Dezirin Azərbaycanda söz və məlumat azadlığının, kütləvi informasiya vasitələrinin vəziyyəti ilə bağlı “Amerikanın səsi” radiosuna müsahibəsində səsləndirdiyi bəzi fikirlərinə münasibət bildirən Ə.Həsənov vurğulayıb ki, Azərbaycanda söz və məlumat azadlığı təmin edilib, bu sahəni tənzimləyən beynəlxalq standartlara uyğun qanunvericilik bazası formalaşdırılıb, yüzlərlə kütləvi informasiya vasitəsi sərbəst fəaliyyət göstərir, əhalinin 82 faizinin internetə çıxışı var:
“Buna görə də Azərbaycanda media azadlığının durumundan narahatlıq ifadə etmək, guya KİV-lərin qarşısının alınması, jurnalistlərin işgəncələrə məruz qalması, hüquq müdafiəçilərinin həbs edilməsi və cəzasızlıq mühitinin mövcud olması ilə bağlı iddialar irəli sürmək yanlış mövqedir və mövcud reallıqla tam ziddiyyət təşkil edir.
Ümumiyyətlə, hər hansı bir ölkədə konkret cinayət halının mahiyyətini təhrif edərək, kontekstdən çıxararaq ümumiləşdirmək, söz və məlumat azadlığının məhdudlaşdırılması kimi qələmə vermək olmaz. Azərbaycan hüquqi, demokratik və qanunun aliliyinin təmin olunduğu ölkədir. Vəzifəsindən, sosial statusundan asılı olmayaraq, hər bir kəs, o cümlədən də qanunları, jurnalist etikasını və normalarını pozan, KİV nümayəndəsi adı altında qeyri-qanuni əməllərlə məşğul olan hər bir şəxs buna görə cavabdehlik daşımalıdır.
Azərbaycan Respublikasının prezidenti İlham Əliyev jurnalistlərlə çoxsaylı görüşlərində dəfələrlə jurnalist məsuliyyətinin əhəmiyyətinə toxunub, media nümayəndələrini obyektiv olmağa, başqa-başqa dairələrin əlində vasitəyə çevrilməməyə çağırıb. Bu, Azərbaycan dövləti və cəmiyyəti üçün prinsipial məsələdir.
İnkişaf etmiş Avropa ölkələrində jurnalistlərə qarşı dözülməz hallar baş verir, onların fəaliyyəti məhdudlaşdırılır, həbs olunur, insanların öz fikirlərini sərbəst şəkildə ifadə etmək hüququnun qarşısı ən sərt metodlarla alınır. Amma təəssüf ki, belə hallar həm beynəlxalq jurnalist təşkilatlarının, həm də ATƏT-in diqqətini cəlb etmir. Bütün bunları nəzərə alaraq, hesab edirəm ki, Harlem Dezir və onunla həmrəy olan maraqlı dairələr öz mövqeyində daha balanslı və obyektiv olmalı, Azərbaycana qarşı tendensioz yanaşmaya yol verməməlidirlər.
Azərbaycan dövləti söz və məlumat azadlığının daha da inkişaf etdirilməsi, jurnalist təhlükəsizliyinin, mediada şəffaflığın və məsuliyyətli yanaşmanın təmin olunması ilə bağlı ardıcıl tədbirlər görür, qarşıdan gələn dövrdə səylərini davam etdirmək əzmindədir və bu məsələlərlə bağlı bütün beynəlxalq qurumlar və yerli təşkilatlarla açıq dialoqa hazırdır”.
A.M.
www.oxu.az
"
"ATƏT-in yeni sədri: Qarabağ münaqişəsi Avropa İttifaqının diqqətindədirDağlıq Qarabağ münaqişəsi Avropa İttifaqının diqqətindədir.
Oxu.Az-ın xəbərinə görə, bu barədə Avropa İttifaqının ATƏT-dəki nümayəndəsinin ATƏT-in yeni sədri, İtaliya xarici işlər naziri Angelino Alfanonun bəyanatına cavabında qeyd edilib.
Bəyanatda qeyd olunur ki, uzun müddət davam edən Gürcüstan və Moldovadakı münaqişələr, eləcə də, Dağlıq Qarabağ münaqişəsi. həmişəki kimi, Avropa İttifaqının diqqətindədir və Aİ bu münaqişələrin həllində İtaliyanın ATƏT-in fəaliyyətinin möhkəmləndirilməsinə sadiqliyini yüksək qiymətləndirir.
Bəyanatda bildirilir ki, Aİ münaqişələrin ciddi narahatlıq doğuran humanitar aspektlərinə daimi diqqəti yüksək qiymətləndirir.
Qeyd edək ki, ATƏT-in fəaliyyətdə olan sədri, İtaliyanın xarici işlər naziri Angelino Alfano Vyanada Daimi Şuranın iclasında 2018-ci ildə fəaliyyətinin prioritetlərini açıqlayarkən bildirib ki, İtaliya ATƏT-dəki sədrliyi dövründə Dağlıq Qarabağ münaqişəsinin həlli üçün 2018-ci ildə ATƏT-in Minsk qrupunun fəaliyyətini dəstəkləmək niyyətindədir.
www.oxu.az
"
"Politoloq: ABŞ dost saydığı ölkələri özündən uzaqlaşdırırVaşinqton dostlarını sürətlə itirir: yəni Azərbaycan ABŞ vətəndaşları üçün Ermənistan və Gürcüstandan daha təhlükəlidir? 
Oxu.Az xəbər verir ki, bunu politoloq Elxan Şahinoğlu ABŞ Dövlət Departamentinin son xəbərdarlığına münasibət bildirərkən deyib.
“ABŞ-ın hansı vətəndaşı bu illərdə Azərbaycanda hansısa təhlükə ilə üzləşib? Neçə il öncə Amerika Respublika İnstitutunun rəhbəri Bakıdakı mənzilində öldürülmüşdü, ancaq bunun terrorla əlaqəsi yox idi, məişət zəminində baş verən cinayət idi. Başqa olay yadıma düşmür”, – deyən politoloqun sözlərinə görə,  görünür, ABŞ-da hesab ediblər ki, Azərbaycan İranla qonşu olduğundan amerikalıların məmləkətimizə gəlməsi risklidir.
“Ona qalsa. Ermənistan da İranın qonşusudur və iki dövlət arasında isti münasibətlər var. Bəs Ermənistanın adı niyə siyahıda yoxdur? Rusiya diplomatiyası Dövlət Departamentinin Azərbaycanla bağlı xəbərdarlığından məharətlə istifadə etdi. Rusiya XİN-nin nümayəndəsi Mariya Zaxarova Azərbaycan tərifləyərək, bu ölkənin təhlükəsiz və turistlər üçün münasib məkan olduğunu vurğuladı. Bu da amerikalılarının axmaq siyasətinin nəticəsi. Bu cür yanaşma ilə ABŞ dost saydığı ölkələri də özündən uzaqlaşdırır.
2001-ci ilin sentyabrın 11-də terrorçular ABŞ-a hücum etdilər, üç min vətəndaş terrorun qurbanı oldu. Onda eyni məntiqlə Azərbaycan XİN açıqlama verib deməli idi ki, bu müddətdə Azərbaycan vətəndaşlarının ABŞ-a səfərləri məqbul deyil? Belə bir açıqlama Vaşinqtonun xoşuna gələrdimi? Və ya ABŞ-ın böyük şəhərlərində elə küçələr var ki, orada turistlərin təhlükəsizliyinə zəmanət verilmir. Özüm 1999-cu ildə bunun şəxsən şahidi olmuşam. Onda belə çıxır ki, turistlər ABŞ-a getməməlidirlər? Nə isə, bəzilərimiz Rusiyanın Cənubi Qafqazdakı təsir imkanlarının məhdudlaşdırılması məqsədilə okeanın o tayına boylanarkən, okeanın o tayı yarıtmaz siyasəti ilə Rusiyanın bölgədə daha çox fəallaşmasına şərait yaradır”, – deyə politoloq sözlərinə əlavə edib.
Kamil HƏMZƏOĞLU
www.oxu.az
"
"Nəqliyyat, Rabitə və Yüksək Texnologiyalar Nazirliyinin strukturu təsdiqlənibAzərbaycan Nəqliyyat, Rabitə və Yüksək Texnologiyalar Nazirliyinin strukturu təsdiqlənib.
Oxu.Az xəbər verir ki, Prezident İlham Əliyev bununla bağlı fərman imzalayıb.
Bunlar aşağıdakılardır:
1. Nəqliyyat, Rabitə və Yüksək Texnologiyalar Nazirliyinin Aparatı (şöbələr və sektorlar).
2. Nəqliyyat, Rabitə və Yüksək Texnologiyalar Nazirliyi yanında Dövlət Avtomobil Nəqliyyatı Xidməti.
3. Nəqliyyat, Rabitə və Yüksək Texnologiyalar Nazirliyi yanında Dövlət Dəniz Agentliyi.
4. Nəqliyyat, Rabitə və Yüksək Texnologiyalar Nazirliyi yanında Dövlət Mülki Aviasiya Agentliyi.
5. Nəqliyyat, Rabitə və Yüksək Texnologiyalar Nazirliyi yanında Elektron Təhlükəsizlik Xidməti.
6. Nəqliyyat, Rabitə və Yüksək Texnologiyalar Nazirliyi yanında İnformasiya Texnologiyalarının İnkişafı Dövlət Fondu.
A.M.
www.oxu.az
"
"Azərbaycanda iki yeni dövlət agentliyi yaradıldıPrezident İlham Əliyev yanvarın 12-də “Azərbaycan Respublikasında nəqliyyat, rabitə və yüksək texnologiyalar sahəsində idarəetmənin təkmilləşdirilməsi ilə bağlı bəzi tədbirlər haqqında” fərman imzalayıb.
Oxu.Az xəbər verir ki, fərmana əsasən, Azərbaycan Respublikasının Dövlət Dəniz Administrasiyası əsasında Nəqliyyat, Rabitə və Yüksək Texnologiyalar Nazirliyi yanında Dövlət Dəniz Agentliyi və Azərbaycan Respublikasının Dövlət Mülki Aviasiya Administrasiyası əsasında Nəqliyyat, Rabitə və Yüksək Texnologiyalar Nazirliyi yanında Dövlət Mülki Aviasiya Agentliyi yaradılıb. Həmçinin Nəqliyyat, Rabitə və Yüksək Texnologiyalar Nazirliyi haqqında Əsasnamə və nazirliyin strukturu təsdiq edilib.
Nəqliyyat, Rabitə və Yüksək Texnologiyalar Nazirliyi Aparatının işçilərinin say həddi 190 ştat vahidi, nazirliyin yanında Dövlət Avtomobil Nəqliyyatı Xidmətinin Aparatının və regional bölmələrinin işçilərinin say həddi 145 ştat vahidi, o cümlədən Xidmətin Aparatının işçilərinin say həddi 100 ştat vahidi, Dövlət Dəniz Agentliyinin işçilərinin say həddi 65 ştat vahidi, Dövlət Mülki Aviasiya Agentliyinin işçilərinin say həddi 48 ştat vahidi, nazirliyin yanında Elektron Təhlükəsizlik Xidmətinin işçilərinin say həddi 18 ştat vahidi, nazirliyin yanında İnformasiya Texnologiyalarının İnkişafı Dövlət Fondunun işçilərinin say həddi 12 ştat vahidi müəyyən edilib.
Fərmana əsasən, Dövlət Dəniz Administrasiyasının tabeliyində olan Dəniz Üzgüçülüyünün Təhlükəsizliyi Mərkəzi və Nəqliyyat və Texniki-Təminat İdarəsi publik hüquqi şəxs statusu ilə Dövlət Dəniz Agentliyinin tabeliyinə, Dövlət Mülki Aviasiya Administrasiyasının tabeliyində olan Mülki Aviasiyada Uçuşların Təhlükəsizliyi üzrə Dövlət Müfəttişliyi isə publik hüquqi şəxs statusu ilə Dövlət Mülki Aviasiya Agentliyinin tabeliyinə verilib. Nəqliyyat, Rabitə və Yüksək Texnologiyalar Nazirliyi yanında Dövlət Dəniz Agentliyinin və Dövlət Mülki Aviasiya Agentliyinin direktorlarını Azərbaycan Respublikasının Prezidenti vəzifəyə təyin və vəzifədən azad edir.
A.M.
www.oxu.az
"
"Əhəd Abıyev “Vətənə xidmətə görə” ordeni ilə təltif edildiÖlkə prezidenti İlham Əliyev Əhəd Abıyevin 2-ci dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb.
Oxu.Az-ın xəbərinə görə, Sərəncamda deyilir:
Azərbaycan Respublikası Konstitusiyasının 109-cu maddəsinin 23-cü bəndini rəhbər tutaraq qərara alıram:
Azərbaycan Respublikasının ictimai-siyasi həyatında fəal iştirakına görə Əhəd Mikayıl oğlu Abıyev 2-ci dərəcəli “Vətənə xidmətə görə” ordeni ilə təltif edilsin.
www.oxu.az
"
"Qarabağ probleminin və 20 Yanvar faciəsinin “qəhrəmanları”Bu il Qarabağ hadisələrinin, Ermənistan-Azərbaycan münaqişəsinin, erməni separatizminin yeni dalğasının baş qaldırmasdan, bu fonda baş vermiş Sumqayıt hadisələrdən 30 il, o cümlədən tarixə qanlı hərflərlə yazılmış şərəf tariximiz olan 20 Yanvar hadisələrindən 28 il  ötür. 
1988-ci ilin əvvəllərində - fevral ayında Ermənistanın paytaxtı Yerevanda, bununla paralel olaraq, Xankəndi şəhərində xaricdən və daxildən güclü dəstək sayəsində növbəti erməni separatizmi, ermənilərin növbəti - yeni ərazi iddiaları baş qaldırmağa, keçmiş Dağlıq Qarabağ Muxtar Vilayətinin (DQMV) Ermənistana birləşdirilməsi (“Miatsum”) tələbi ilə mitinqlər keçirilməyə, bunun ardınca isə qanlı faciələr yaşanmağa başladı. Çox qısa zamanda (1988-89-cu illərdə) Ermənistanda, Qərbi Azərbaycanda yaşayan və bu torpaqların qanuni, əsl sahibi olan Azərbaycan türkləri son nəfərinə kimi (təxminən 250 min insan) öz dədə-baba yurdlarından qovularaq, deportasiya və qaçqınlıq həyatına məhkum edildi. Deportasiya zamanı isə onlarla soydaşımız vəhşicəsinə məhv edildi, qətlə yetirildi, amansız işgəncələrə məruz qaldı. Quqarkda isə əsl insanlıq dramı yaşandı, bir neçə azərbaycanlı dəmir borulara doldurularaq, diri-diri məhv edildi. Eyni zamanda, Azərbaycanın əzəli-əbədi və ayrılmaz tərkib hissəsi olan Dağlıq Qarabağdan ilkin məcburi köçkün - didərgin ordusu yaranmağa başlandı, şəhidlər verildi, Azərbaycan kəndləri erməni qəsbkarları tərəfindən bir-bir boşaldıldı.
Bununla yanaşı, keçmiş SSRİ DTX-nin ssenarisi və ermənilərin özlərinin iştirakı ilə məlum Sumqayıt hadisələri törədildi, “Pozisiya” proqramı  hazırlanaraq, azərbaycanlılar məqsədyönlü şəkildə dünyaya “vəhşi və qaniçən"" obrazında təqdim olundu... Sonra ardı-arası kəsilməyən yeni-yeni faciələr yaşandı... 20 Yanvar, Bağanıs-Ayrım, Xocalı, Cəmilli, Meşəli, Qaradağlı, Ağdaban soyqırımları, metro, avtobus, dəniz və hava limanı terraktları, 20 noyabr faciəsi və sairə və ilaxır...
Qeyd olunduğu kimi, bu hadisələrdən bizləri 27-30 illik az olmayan bir zaman ayırsa da, böyük əksəriyyətimiz onların canlı şahidləri və iştirakçılarıyıq. Ancaq çox təəssüflər olsun ki, Ermənistanın təcavüzkarlıq siyasəti, ikili standatlar, dünya birliyinin ədalətsiz mövqeyi üzündən Qarabağ münaqişəsi hələ də davam edir və 1990-2000-ci illər nəsli, yəni, yetişməkdə olan nəsil bu hadisələrdən yetərli qədər xəbərdar deyil. Bu, onların hadisələrə münasibətində, xüsusilə də artıq həyatımızın ayrılmaz və tərkib hissəsinə çevrilən sosial şəbəkələrdə gedən müzakirələrdə özünü aşkar büruzə verməkdədir. Odur ki, məlum hadisələrin “qara yubileyi”, o cümlədən yaxınlaşmaqda olan 20 Yanvar hadisələrinin növbəti ildönümü ərəfəsində xalqımızın başına gətirilən oyunların, qanlı faciələrin əsl səbəbkarlarının, təşkilatçılarının, icraçılarının bir qismini yenidən “xatırlatmağa”, onları gənc nəsilə tanıtmağa, yəni, düşmənlərimizi onlara təqdim etməyə  çalışacağıq.
Beləliklə...
1.Sov.İKP MK-nın sabiq baş katibi, SSRİ-nin ilk və sonuncu prezidenti Mixail Qorbaçov və həyat yoldaşı Raisa Qorbaçova: Onlar Qarabağ hadisələrinin başlamasının əsas səbəbkarları, ermənilərin əsas dəstəkçiləri olub. 20 Yanvar faciəsi də məhz Qorbaçovun birbaşa əmri ilə törədilib.
2. Akademik Abel Aqambekyan: 1987-ci ilin sonlarında Fransanın məşhur qəzetlərindən birində Qarabağ hadisələrinin fitilini atəşləyən yazı ilə çıxış edən və Qarbağın Ermənistana birləşdirilməsini təklif edən erməni şovinisti, Qorbaçov komandasının əsas simalarından biri.
3. Yazıçı Zori Balayan: Mənfur “Ocaq” kitabının müəllifi, Qarabağ hadisələrinin əsas qızışdırıcılarından olan xəstə ruhlu, şovinist erməni yazarı.
4. Sero Xanzadyan: Qatı millətçi, şovinist erməni yazıçısı.
5. Silva Kaputikyan: “Miatsum”un əsas simalarından olan şovinist erməni şairəsi.
6. Henrix İgityan: Azərbaycana qarşı böyük nifrətilə seçilən erməni sənətçisi, keçmiş SSRİ xalq deputatı.
7. Henrix Borovik: Təxribatçı “Pozisiya” proqramının müəllifi.
8. Arkadi Volski: Keçmiş DQMV-dəki Xüsusi İdarənin rəhbəri.
9. Viktor Polyaniçko: Azərbaycan KP MK-nın ikinci katibi.
10. Yevgeni Primakov: SSRİ Ali Soveti İttifaqlar Sovetinin rəhbəri, Rusiyanın sabiq xarici işlən naziri, 20 Yanvar faciəsinin əsas icraçılarından biri.
Xalq yazıçısı, mərhum İsmayıl Şıxlının 1990-cı il yanvar ayının 24-də Azərbaycan KP MK-nın plenumundakı çıxışından:
“...Bakıda baş verən hadisələr əvvəlcədən düşünülüb hazırlanmış hadisələrdir, ermənilərin göstərişi və fitvası ilə hazırlanmışdır. General Yazov nə üçün səfərbərlik elan etdi? Məgər Bakıda alınmaz qala və ya təpədən dırnağa qədər silahlanmış ordu vardı? Nə üçün general Yazov səfərbərliyi Rostov, Stavropol və Krasnodar vilayətlərində elan etdi? Sibirdə, Ukraynada edə bilməzdimi? Generallar və onların ağaları nə qədər gizlətsələr də, xoruzun quyruğu görünür. Onlar həmin vilayətlərdə məhz erməniləri səfərbərliyə aldılar, əsgər paltarı geyindirib Bakının üstünə göndərdilər və dinc əhalini vəhşicəsinə qırdırdılar. Bu, xalis genosid deyil, bəs nədir? Əsgər paltarlarında ermənilərin – başkəsənlərin əli ilə işlərini gördükdən sonra onlara təşəkkür edib dərhal evlərinə göndərdilər. Azərbaycan televiziyasını partlatsanız da, verilişləri qadağan etsəniz də, dünya törətdiyiniz qanlı cinayətlərdən xəbərdardır. Mən təklif edirəm: Bakını ələ keçirib dinc əhalini qırmaqda “böyük sərkərdəlik” məharəti göstərdiyinə görə general Yazova marşal adı verilsin və “Qələbə” ordeni ilə təltif olunsun. Qoy bəşəriyyətə Suvorov, Kutuzov, Jukov kimi böyük sərkərdələr vermiş rus xalqı “öz oğlu” Yazovla da “fəxr etsin”.
...Bütün bu işlərə görə “qanlı perestroykanın” başçısı Qorbaçov, onun əlaltıları cəllad Yazov və Primakov, sapı özümüzdən olan balta, fərari Vəzirov tarix qarşısında, xalq qarşısında, məhkəmə qarşısında cavab verəcəklər...”
Primakovun öz yazdıqlarından:
“…Yanvarın 19-da  Azərbaycan SSR Kommunist Partiyası Mərkəzi Komitəsinin birinci katibi  Vəzirovun otağında idim və bu zaman Mixail Qorbaçov ona zəng etdi. Qorbaçov dedi ki, SSRİ Ali Sovetinin qərarı ilə Bakıya ordu yeridiləcək. Onda Mixail Qorbaçova dedim ki, mən hərbi əməliyyata rəhbərlik edə bilməyəcəyəm. Cavab isə belə oldu: Bir saatdan sonra müdafiə naziri Yazov və daxili işlər naziri Bakatin Bakıya uçacaqlar. Bu, çox dəhşətli günlər idi. Bakıya ordunun yeridilməsi nəticəsində yüzdən artıq azərbaycanlı dünyasını dəyişdi. Bakıda fövqəladə vəziyyət və komendant saatı elan olundu. Mərkəzi Komitənin Plenumu Vəzirovu tutduğu vəzifədən azad etdi və onun yerinə Ayaz Mütəllibov təyin olundu. Mütəllibovun birinci katib təyin edilməsinə baxmayaraq, uzun müddət həyat öz əvvəlki məcrasına düşmədi…”
12. Dmitri Yazov: Keçmiş SSRİ-nin müdafiə naziri. 20 Yanvar faciəsinin əsas “simalarından” biri.
13. Vadim  Bakatin: Keçmiş SSRİ-nin daxili işlər naziri, 20 Yanvar faciəsinin əsas iştirakçılarından biri.
14. Levon Ter-Petrosyan: Ermənistanın ilk prezidenti.
15. Robert Koçaryan: Ermənistanın eks prezidenti, Xocalı qətliamını törədən əliqanlı cinayətkarlardan biri.
16. Serj Sarkisyan: Ermənistanın indiki prezideti, Xocalı qətliamını həyata keçirən əsas şəxlərdən biri.
17. Seyran Ohanyan: Xocalı soyqırımınının əsas “simlarından” biri.
18. Qalina Staravoytova: Erməni separatizminin əsas dəstəkçilərindən olan və 1998-ci ildə qətlə yetirilən rus siyasətçisi, “hüquq” müdafiəçisi.
19. Akademik, keçmiş dissident Andrey Saxarov və onun miliyyətcə erməni olan həyat yoldaşı Yelena Əlixanyan Bonner: Hər ikisi ermənilərin əsas ruporlarından, dəstəkçilərindən  olub.
20. Stepan Sitaryan: SSRİ Nazirlər Soveti sədrinin müavini.
21. Pavel Qraçov: Rusiyanın ilk müdafiə naziri, Azərbaycan torpaqlarının ermənilər tərəfindən işğalında bu şəxsin “xidmətləri” “müstəsna”dır.
22. General Dubinyak: Bakının komendantı.
Bu sırada Ermənistan keçmiş rəhbərləri Karen Dəmirçyan, Stepan Arutunyan, keçmiş DQMV-nin rəhbəri Henrix Poqosyan və digər erməni şovinistləri var...
Kamil HƏMZƏOĞLU
www.oxu.az
"
"Zaxarova: Vaşinqtonun Azərbaycan barədə dedikləri cəfəngiyyatdır“Azərbaycan bir çox beynəlxalq tədbirləri çox uğurlu şəkildə keçirir”.
Oxu.Az xəbər verir ki, bu barədə Rusiyanın Xarici İşlər Nazirliyinin rəsmi nümayəndəsi Mariya Zaxarova keçirdiyi brifinqdə ABŞ dövlət departamentinin Azərbaycanı terror təhlükəsi olan ölkələr siyahısına daxil etməsi ilə bağlı məsələni şərh edərkən bildirib.
“Heç bilirsiniz niyə? Ona görə ki, Azərbaycan həm idman, həm də mədəniyyət sahəsində beynəlxalq tədbirləri çox uğurlu şəkildə keçirir. Bunları heç vaxt Bakıda olmayan insanlar yazıb. Dəfələrlə və böyük məmnuniyyətlə Azərbaycan səfər edən, Bakıda tarixi mərkəzlərə, restoranlara, muzeylərə və Bakıdakı dostlarıma baş çəkən biri kimi deyə bilərəm ki, turistlərin Azərbaycana, Bakıya səyahət etməsinin tövsiyə olunması, sadəcə, cəfəngiyyatdır”, - deyə M.Zaxarova bildirib.
Rəsminin sözlərinə görə, Azərbaycanı belə bir siyahıya Azərbaycan, bu ölkənin mədəniyyəti və siyasi reallıqları barədə məlumatsız olan insanlar daxil edə bilər.
Zaxarova əlavə edib ki, belə insanların xəritədə Azərbaycanın harada yerləşdiyini bildiyinə şübhə edir.
www.oxu.az
"
"Jirinovski efirdə özündən çıxdı: Sizi güllələyəcəklər – VİDEORusiyanın Liberal Demokratlar Partiyasının lideri Vladimir Jirinovski “60 минут” tok-şousunda Ukraynada gedən döyüşlərlə bağlı müzakirə edən zaman özündən çıxıb.
Oxu.Az xəbər verir ki, həm çıxışın bir parçası “Instagram”a yerləşdirilib.
Studiyanın qonaqları başlıca olaraq Ukraynanın şərqində mövcud qeyri-sabitlik fonunda ABŞ-ın Ukraynanı silah-sursatla təchiz etməsi məsələsini müzakirə edib. Politoloq Vadim Trüxan  Jirinovskinin verilişdə sirk yaratmağa çalışdığını deyərək onun atmacalarına reaksiya verməkdən imtina edib. O, siyasətçinin ukraynalılara hədə-qorxu gəlməməsini istəyib. Bundan hiddətlənən Jirinovski onun üzərinə gedib.
“Sizin kimi əclaf və yaramazlara istədiyimiz qədər hədə-qorxu gələcəyik, sizin kimiləri güllələyəcəyik”, - deyə Trüxana yaxınlaşan zaman o bağırıb.
Liberal-demokratların lideri Ukraynanın Donbas bölgəsində öldürülmüş hər bir insana görə cavab verəcəyini deyib və opponentinin studiyanı tərk etməsini istəyib, onu “heyvərə” adlandırıb. Verlişin aparıcıları Jirinovskinin prezidentliyə namizəd olduğunu xatırladaraq, onu sakitləşdirməyə çalışıb. Ancaq çılğın liberal-demokratı sakitləşdirmək mümkün olmayıb. Trüxan Jrinovskinin onu pərt etməyə çalışdığını görüb, bir müddət sonra studiyanı tərk edib.
“Çaşıb vağzala getmə, Trüxan, səni orda həbs edəcəklər”, -deyə Jirinovski studiyadan gedən politoloqun arxasınca söyləyib.

www.oxu.az
"
"ATƏT-in fəaliyyətdə olan sədrinin şəxsi nümayəndəsi bəlli olduATƏT-in fəaliyyətdə olan sədrinin şəxsi nümayəndəsi Anjey Kaspşik daha bir il bu vəzifəyə seçilib.
Oxu.Az ATƏT Katibliyinə istinadən məlumat verir ki, qərar ATƏT-in Daimi Şurasının iclasında qəbul edilib.
Qeyd edək ki, A.Kaspşik 1997-ci ildən bu vəzifədədir və artıq 21-ci dəfə ATƏT-in fəaliyyətdə olan sədrinin şəxsi nümayəndəsi təyin olunub.
A.Kaspşik mandatına uyğun olaraq, Dağlıq Qarabağ münaqişəsi ilə bağlı məsələlərdə ATƏT-in fəaliyyətdə olan sədrini təmsil edəcək. O, münaqişənin sülh yolu ilə uzunmüddətli həllinə nail olunması üzrə həmsədrlərin səylərinə töhfə verəcək.
A.Kaspşik ATƏT-in münaqişə zonasında müntəzəm keçirilən monitorinq missiyalarında iştirak edir, eləcə də, ATƏT-in Minsk qrupunun bütün görüşlərdə, o cümlədən həmsədrlərin Azərbaycan və Ermənistan rəsmiləri ilə görüşlərində iştirak edir.
ATƏT-in fəaliyyətdə olan sədrinin Cənubi Qafqazdakı xüsusi nümayəndəsi Günter Baxler də fəaliyyətini davam etdirəcək.
www.oxu.az
"
"Zahid Oruc: İslam dünyasının liderliyinə can atmırıqTürkiyə orta təhsilində 2011-ci ildən başlayaraq tətbiq edilən model problemləri həll etmək əvəzinə, daha böyükmiqyaslı sorunlara yol açdı.
Bunu Oxu.Az-a açıqlamasında millət vəkili Zahid Oruc Türkiyədə aparılan təhsil islahatları və onun Azərbaycan təhsilinə mümkün təsiri məsələsinə münasibətini bildirərkən deyib.
“Üç-dördlük” sisteminin tətbiqi zamanı seçilən niyyət ölkədə strateji olaraq biliyə yiyələnmiş toplum yaratmaq əvəzinə, geriyə addım oldu və hazırda yaşanan mənəvi-intellektual böhranın baş səbəbinə çevrildi”, - deyən millət vəkilinin sözlərinə görə, bir vaxtlar Türkiyə Cümhuriyyətinin qurucusu qazi Mustafa Kamal məscidlə məktəbi ayırması hesabına Osmanlıdan miras qalmış böyük savadsızlar ordusunu aradan qaldıraraq, savadlı millət yetişdirmək üçün inqilabi addımlar atdığı halda, XIX əsrdə sanki din dövləti qururmuş kimi, əsas ağırlıq verilən proqramlarla təhsil siyasətinin hədəfi tamamilə dəyişdirildi.
Deputat qeyd edib ki, indi hər məktəb içində məscid açmaq məcburiyyəti, ilk və orta siniflərdə başörtüsünün sərbəst buraxılması, Avropa İnsan Haqları Məhkəməsinin qərarına uyğun olaraq, din dərslərinə dair tələbin bir qədər də dərinləşdirilərək, ibtidai siniflərdə keçilməsi, imam hatiblərin təhsilin idarəedilməsində rolunun artması, bəlli günlərdə və həftələrdə tarixi dini hadisələrin üzərinə yüklənərək, oxumanın əsas istiqamətinin dəyişdirilməsi tətbiq olunan qaydaların zəminində meydana çıxan bəlalardır: 
“Görün, iş nə yerə çatıb ki, dünyada elmi inkişafın bütün kriteriyalarında Türkiyə aşağı yerləri tutmaqda davam edir və TİSA-dan tutmuş, digər hesabatlarda adı orta və sona doğru yerlərdə əksini tapır. Ötən il Azərbaycana təşrif buyurmuş görkəmli və dünya çapında tanınan Nobel mükafatçısı Əziz Səncər də ölkəsinin təhsil reallığından danışarkən, ağrılı problemləri təəssüf hissi ilə qeyd etmişdi. Təkamül nəzəriyyəsini dərs proqramlarından çıxaran bir ölkədə xurafat və cəhalət qalib gələcək. O üzdən, Türkiyənin hazırkı siyasətini və gücünü artırmağa çalışan hakimiyyət təmsilçiləri təhsilə qoyulan böyük miqdarda investisiyaları düzgün yönləndirməyi bacarmasalar, perspektiv planda yaxşı nə isə vəd etmək olmur.
Təhsil dünyəvi olmalıdır. Hizmət və imam hatib sistemini sivil Avropa modelləri əvəz etməlidir. Finlandiyadan Sinqapura qədər olan təcrübə dediklərimizə sübutdur. Bir vaxtlar Azərbaycana da Türkiyədən ixrac olunan təhsil camiəsi böyük uğurlar, təhsil intizamı və şəffaflıq gətirməklə yanaşı, eyni zamanda, dini ideologiyanı daşıyıb övladlarımızın beyninə pərçim elədi.Ona görə də obyektiv qiymətləndirsək, Azərbaycan Türkiyədən daha dünyəvi dövlətdir. Bizim islam dünyasının liderliyinə can atmaq planımız yoxdur”.
Millət vəkili əlavə edib ki, təhsilin əsas milli hədəfi dövlətimizin atributu olan bayrağın yalnız bir rənginə tabe etdirilə bilməz:
“Ümid edirik ki, qardaş ölkədə həyat keçirilən yeni təhsil islahatları uğurlu olacaq vvə Türkiyənin regional liderliyi onun hesabına möhkəm olacaq”.
Kamil HƏMZƏOĞLU
www.oxu.az
"
"Tramp: Bizə “murdar dəliklərdən” gələn miqrantlar lazım deyilABŞ prezidenti Donald Tramp konqresmenlərlə keçirdiyi görüşdə Birləşmiş Ştatların “murdar dəliklərdən” çıxan miqrantlara ehtiyacı olmadığını bildirib.
Oxu.Az xəbər verir ki, bu barədə “RİA Novosti” “Politico” nəşrinə istinadən məlumat yayıb.
Məlumata görə, bir qrup senator prezidentə Haiti, Salvador və Afrika ölkələrindən olan miqrantların aqibəti ilə bağlı güzəştli sazişlər haqqında təkliflər irəli sürmək üçün Ağ Evə gəlib və onunla görüşüb..
“Murdar dəliklərdən” gələn miqrantlar nəyimizə lazımdır?”, - deyə Tramp konqresmenlərin təklifinə reaksiya göstərib. ABŞ liderinin təbirincə, Birləşmiş Ştatlar Norveç kimi ölkələrdən miqrantlar qəbul etməlidir, nəinki adı sadalandığı ölkələrdən. Qeyd edək ki, çərşənbə günü Tramp məhz Norveçin baş naziri Erna Solberqlə görüş keçirmişdi.
Ağ Ev Trampın belə bir bəyanat səsləndirdiyini inkar etməyib.
“Vaşinqtonda bəzi siyasətçilər vətənin deyil, digər ölkələrin maraqları uğrunda mübarizə aparmağa üstünlük verir, ancaq prezident Tramp hər zaman  Amerika xalqının maraqları uğrunda mübarizə aparacaq”, - deyə ABŞ prezident administrasiyasının nümayəndəsi Rac Şah bildirib.
www.oxu.az
"
"Politoloq: Türkiyə Suriya üsyançılarını ram edə bilər – MÜSAHİBƏ2018-ci ilin ilk günləri Suriyada vəziyyətin kəskinləşməsi ilə müşayiət olundu.
Xüsusilə Rusiyanın Suriyadakı “Hmeymim” bazasına, həmçinin hökumətyönümlü silahlı birləşmələrin İdlibə hücumunu qeyd etmək olar. Suriyada baş verənlər və Rusiyanın Suriyadan çıxmaq qərarının nə dərəcədə erkən olub-olmadığı barədə Oxu.Az-a verdiyi müsahibədə İslam Araşdırmaları Mərkəzinin və İnnovativ İnkişaf İnstitutunun rəhbəri, rusiyalı politoloq Kiril Semyonov danışıb.
– 2018-ci il Suriyada qaynar hadisələrlə başladı. Söhbət ilk növbədə Rusiyanın Suriyadakı “Hmeymim” bazasına edilən hücumdan gedir. Mövcud vəziyyəti necə qiymətləndirirsiniz?
– Mən “Hmeymim”ə edilən hücumu heç də ən mühüm hadisə hesab etmirəm. Bundan daha vacib hadisələr İdlibin cənub-şərqində baş verir. İki ay ərzində ləng və böyük itkilərlə irəliləyən Əsəd rejimi qüvvələri üçün birdən-birə inanılmaz şəkildə cəbhə açıldı, Əbu-Duhur bazasına doğru faktiki olaraq heç bir müqavimətə rast gəlmədən irəliləməyə başladılar. Bu cür hallar Suriya müxalifətini, ələlxüsus, Ceyş-əl-İslam lideri Məhəmməd Əlluşu həmin zolağın müdafiəsinə cavabdeh olan qüvvələrə başçılıq edən Həyat Təhrir əş-Şamı rejimi ilə əlbir olmaqda və həmin bölgəni faktiki olaraq Əsəd qüvvələrinə təhvil verməkdə ittiham etməyə məcbur qoydu.
Bundan savayı, Şərqi Quta bölgəsində yerləşən Hərəstə rayonunda qanın su yerinə axdığı şiddətli döyüşlər davam edir. Həmin ərazidə Əsədə sadiq Respublika qvardiyası böyük itkilər verib; bu itkilər zabit heyətinə aiddir. Belə ki, cəmi bir neçə gün ərzində orada Əsəd ordusunun beş general və polkovniki həyatını  itirib. “Hmeymim”də yaşanan hadisələrə gəlincə, burada bir çox hallar onların Əsəd və Xomeyniyə sadiq qruplaşmalar tərəfindən təşkil olunmuş təxribat olduğuna işarə edir. 31 dekabrdakı hücum faktını və pilotsuz təyyarəyə edilən hücumu da bura aid etmək olar.
Aydındır məsələdir ki, həm birinci, həm də ikinci aksiya rejim qüvvələrinin nəzarətində olan ərazilərdən həyata keçirilib, onların icraçıları isə həm bu hücumlara maneəsiz şəkildə hazırlaşıb, həm də izsiz-tozsuz yoxa çıxmağı bacarıb. Çox güman ki, onlara yerli qüvvələr vasitəçilik edib.
Hətta konkret icraçının da adı hallanıb: İmam Murtadın yerli şiə yaraqlılarından ibarət təşkilatı. Azad ələvilərdən ibarət hansısa hərəkata gəlincə, bu, sadəcə, “oxun ucunu” nə döyüş fəaliyyəti, nə də üsyançılarla əlaqələri barədə heç bir məlumat olmayan müəyyən struktura istiqamətləndirmək cəhdidir. Məsələ ondadır ki, üsyançıların heç bir birləşməsi məsuliyyəti öz üzərinə götürməyib. Halbuki rejimlə əməkdaşlıq etməsilə bağlı iddialar fonunda Cəbhət-ən-Nüsrə qruplaşması üçün belə bir addım aktual ola bilərdi.
İranyönümlü və Əsədyönümlü qruplaşmaların motivləri ruslarla hər hansı mövcud daxili münaqişədən tutmuş, Hərəstdə Respublika qvardiyasının üzləşdiyi böyük itkilər fonunda Rusiya qruplaşmasının öz hərbi fəaliyyətini yenidən işə salmağa məcbur etmək cəhdlərinə kimi müxtəlif ola bilər. Belə ki, öldürülmüş zabitlərin çoxu nüfuzlu BƏƏS məmurları və ələvilərin ailələrindən çıxmış hərbi qulluqçular olub.
– Sizcə, Rusiya qoşunlarını Suriyadan çıxarmaq qərarında tələsməyib ki?
– Rusiyaya aid qoşunların çıxarılmasına gəlincə, bu xəbərlər yalnız bir neçə mücərrəd bəyanatlardan qulağıma çatıb. Vəziyyət tam olaraq mənim üçün aydın deyil.  
Hansısa qüvvələrin çıxarılmasını onların rotasiya əsasında yeni şəxsi heyətlə əvəzlənməsi kimi də başa düşmək olar. Konkret rəqəmlər mənə məlum olmadığı üçün bu məsələni müzakirə etmək istəməzdim.
– 2018-ci ildə Suriyada hadisələr necə inkişaf edəcək? Sizcə, Astana və Cenevrə prosesləri davam edəcək, yoxsa müharibə?  
– Şahidi olmuşuq ki, Cenevrə və Astana prosesləri və təhlükəsiz zonaların yaradılması heç də  irimiqyaslı döyüş əməliyyatlarının qarşısını almır. Sözümün canı odur ki, “ya, ya da” deməzdim. Həm İdlib, həm də Şərqi Qutada döyüş əməliyyatları davam etdiriləcək, yeni cəbhələrin meydana gəlməsi mümkündür; buna misal kimi, Qələmun və ya Rəstanı göstərmək olar. Ən azından, Şərqi Quta ilə bağlı problemi həll edə bilmədiyindən rejim əsas gücü bu istiqamətlərə yönəldə bilər.
Türkiyənin təzyiqi altında İdlibdə bir çox ərazilərin rejimə təhvil verilməsinə baxmayaraq, orada üsyançıların tam təslim olacağı gözlənilmir. Bunu daha çox Türkiyənin “Fərat qalxanı” əməliyyatında iştirak edən qüvvələrin timsalında onları “ram etməsi” və Suriya Milli Ordusuna inteqrasiyası kimi qələmə vermək olar. O qüvvələr ki, gələcəkdə, potensialını gücləndirdikdən sonra yenidən rejimə qarşı bu və ya digər əməliyyatlara qoşula bilər.
Biz artıq Ərdoğanın yürütdüyü siyasətdə kəskin dəyişikliyin şahidi olmuşuq və bunun gələcəkdə baş verəcəyini istisna etmək olmaz; üsyançıların Türkiyənin himayəsində çıxacağı da istisna deyil. Biz bunu müəyyən dərəcədə bu gün də müşahidə edirik, müxalifətin Soçi konfransında iştirak etməkdən imtina etməsi bunun bariz nümunələrindəndir.
Həmçinin, istisna edilmir ki, məhz silahlı müxalifət arasında düşən ixtilafla əlaqədar İdlibin cənub-şərqindəki əraziləri təslim etmək üçün Cəbhət-ən- Nüsrənin xidmətlərinə müraciət  etmək məcburiyyətində qalıblar.
Beləcə, bu il Cəbhət-ən-Nüsrə qruplaşmasının növbəti re-brendinqinin baş verəcəyi, onun “Xilasetmə hökumətinin” silahlı qüvvələri qismində hansısa “Xilasetmə Ordusu” adlı bir yeni struktura çevriləcəyi gözləniləndir. O struktur ki, nəticə etibarilə artıq yeni və Nüsrə ilə heç bir əlaqəsi olmayan təşkilat kimi tanınacaq və beləcə, radikal qanadı tərk etdikdən sonra tam olaraq leqallaşdırılacaq.
Habelə, əks proses – Cəbhət-ən-Nüsrənin Əl-Qaidə ilə birləşməsi də reallaşa bilər. Ancaq bu, daha çox xarici oyunçuların növbəti re-brendinqi nə dərəcədə tanımaq istəməsindən asılı olacaq. 
www.oxu.az
"
"Azərbaycan İtaliyanın dialoqa yardım niyyətini dəstəkləyirAzərbaycan ATƏT-in İtaliya sədrliyinin hərbi-siyasi məsələlər üzrə dialoqa yardım etmək niyyətini dəstəkləyir.
Oxu.Az xəbər verir ki, Azərbaycan nümayəndə heyəti bunu ATƏT-in Daimi Şurasının Vyanada keçirilən xüsusi iclasında ATƏT-ə sədrlik edən İtaliyanın xarici işlər naziri Angelino Alfanonun çıxışına cavab olaraq bəyanatında bildirib.
Bəyanatda qeyd olunub ki, Azərbaycan İtaliyanın bu çətin dövrdə təşkilata sədrliyin məsuliyyətini üzərinə götürmə istəyini yüksək qiymətləndirir: 
“Bizim italiyalı həmkarlarımız qarşıda duran vəzifələrin həyata keçirilməsində Azərbaycan nümayəndə heyətinin aktiv və konstruktiv iştirakına ümid edə bilər”.
Nümayəndə heyəti bəyanatda qeyd edib ki, mövcud münaqişələr milyonlarla insanı onların əsas hüquq və azadlıqlarından məhrum edir: 
“Onların bu çətin vəziyyətini yalnız münaqişədə olan ölkələrin ərazi bütövlüyü, suverenliyi və beynəlxalq səviyyədə tanınmış dövlət sərhədlərinin toxunulmazlığı əsasında ədalətin bərpası və qanunun aliliyi yolu ilə səmərəli şəkildə həll etmək olar. Bəzi ölkələr tərəfindən tətbiq edilən ikili standartlar münaqişələrin sülh yolu ilə həlli istiqamətində səylərə mane olur”. 
Nümayəndə heyəti bildirib ki, Azərbaycan irqçilik, ksenofobiya, dözümsüzlük və ayrıseçkiliyin bütün formaları ilə mübarizədə İtaliya sədrliyinin səylərini dəstəkləyir:
“Multikulturalizm və mədəniyyətlərarası dialoqun güclü tərəfdarı kimi Azərbaycan bu sahədə İtaliya sədrliyinin təşəbbüslərini dəstəkləməyə hazırdır”.
www.oxu.az
"
"Seçki Məcəlləsinə dəyişikliklər qüvvəyə minibAzərbaycan prezidenti İlham Əliyev Seçki Məcəlləsində dəyişikliklər edilməsi haqqında qanunu imzalayıb.
Oxu.Az xəbər verir ki, Seçki Məcəlləsində aşağıdakı dəyişikliklər edilib:
1. 3-cü maddədə “milliyyətindən” sözü “etnik mənsubiyyətindən” sözləri ilə əvəz edilib.
4. 47.9-cu maddədən “vəsiqələri paylandıqdan və seçici” sözləri çıxarılıb.
6. 54-cü maddə üzrə:
6.1. 54.9-cu maddəyə aşağıdakı məzmunda üçüncü və dördüncü cümlələr əlavə edilib: “Seçki komissiyası namizədin təsdiq olunması barədə qərar qəbul etdikdə, həmin qərarı və seçicilərin imzalarının toplanması üçün imza vərəqələrini siyasi partiyanın, siyasi partiyalar blokunun səlahiyyətli nümayəndəsinə təqdim edir. İmza vərəqələrini götürən səlahiyyətli nümayəndə hər imza vərəqəsinin aşağı künc hissəsində imza qoyur”.
6.2. 54.10-cu maddənin birinci cümləsində “Namizədin qeydə alınmasından” sözləri “İrəli sürülmüş namizədin təsdiq olunmasından” sözləri ilə əvəz edilib.
7. 59.3-cü maddənin dördüncü cümləsində “İmza” sözü “Bu Məcəllənin 59.4-cü maddəsində nəzərdə tutulan hal istisna olmaqla, imza” sözləri ilə əvəz edilsin.
21. 175.3-cü maddə üzrə:
21.2. ikinci cümlə aşağıdakı redaksiyada verilib:
“Mərkəzi Seçki Komissiyasının bu barədə qərarı rəsmi dərc edildiyi gündən 10 gün müddətində həmin qərardan apellyasiya instansiyası məhkəməsinə şikayət verilə bilər”.
21.3. aşağıdakı məzmunda üçüncü-beşinci cümlələr əlavə edilib: “Həmin şikayətə 15 gün müddətində baxılmalıdır. İş üzrə apellyasiya instansiyası məhkəməsinin qərarından həmin qərarın tam formada təqdim olunduğu gündən 10 gün müddətində Ali Məhkəməyə şikayət verilə bilər. Bu şikayətə 15 gün müddətində baxılmalıdır”.
22. 176-cı maddə üzrə:
22.3. aşağıdakı məzmunda 176.2-1-ci maddə əlavə edilib:
“176.2-1. Azərbaycan Respublikası Konstitusiyasının 89-cu maddəsinin I hissəsinin 6-cı və 7-ci bəndlərində göstərilən hallarla əlaqədar Mərkəzi Seçki Komissiyasına Milli Məclisin rəsmi məlumatı daxil olduqdan sonra 15 gündən gec olmayaraq Mərkəzi Seçki Komissiyası həmin rəsmi məlumatı müzakirə edərək müvafiq qərar qəbul edir”.
A.M.
www.oxu.az
"
"Azərbaycan ixracatçılarına beynəlxalq sertifikatlarla bağlı dəstək göstəriləcəkİqtisadiyyat Nazirliyinin dəstəyi ilə yerli şirkətlərin ixracla bağlı xarici ölkələrdə yalnız beynəlxalq sertifikat almasına dəstək veriləcək.
Oxu.Az xəbər verir ki, Azərbaycan prezidenti İlham Əliyev bununla bağlı “Xarici ölkələrə ixrac missiyalarının təşkilinə, xarici bazarların araşdırılması və marketinq fəaliyyətinə, “Made in Azerbaijan” brendinin xarici bazarlarda təşviqinə, yerli şirkətlərin ixracla bağlı xarici ölkələrdə sertifikat və patent almasına, ixracla əlaqəli tədqiqat-inkişaf proqram və layihələrinə çəkilən xərclərin dövlət büdcəsi hesabına ödənilən hissəsinin müəyyənləşdirilməsi və ödənilmə mexanizminin tənzimlənməsi Qaydası”nın təsdiq edilməsi haqqında” Azərbaycan Respublikası Prezidentinin 2016-cı il 5 oktyabr tarixli 1063 nömrəli Fərmanında dəyişikliklər edilməsi barədə” fərman verib.
Qüvvədə olan qaydaya əsasən indiyə qədər ixracatçıların xarici ölkələrdə məhsula sertifikat və patent almasına, habelə əmtəə nişanlarının qeydiyyatına görə onlara ödənilən dəstək məbləği qeyd olunan işlərlə bağlı çəkilən xərclərin 50 faizini (5 min manatdan artıq olmamaqla) təşkil edib. Dəyişikliyə əsasən isə Qaydaya “Beynəlxalq sertifikatın alınmasına dəstək” fəsil əlavə edilib. Beləliklə, beynəlxalq sertifikatın alınmasına dəstək tədbirini müvafiq beynəlxalq sertifikatla əhatə olunan məhsulun (məhsulların) ixracatçılarının sifarişi əsasında və “Dövlət satınalmaları haqqında” qanuna uyğun olaraq nazirliyin seçdiyi ixtisaslaşmış hüquqi və ya fiziki şəxslər həyata keçirəcəklər.
Hər il fevralın 1-dək beynəlxalq sertifikatın alınmasına dəstəklə bağlı ixracatçılardan sifarişlərin qəbuluna dair elan veriləcək və müraciət edilməsi üçün ən azı 60 günlük müddət müəyyən olunacaq. Həmin dəstək tədbirindən bir ixracatçı eyni təqvim ili ərzində yalnız bir beynəlxalq sertifikatın alınması üçün faydalana bilər. Dəstək tədbiri çərçivəsində alınmasına dəstək verilən beynəlxalq sertifikatların siyahısını İqtisadiyyat Nazirliyi müəyyən edəcək və özünün rəsmi internet saytında yerləşdirəcək.
Hər bir ixracatçı üçün beynəlxalq sertifikatın alınmasına görə ödənilən dəstək məbləği çəkilən xərclərin 50 faizini (60 min manatdan artıq olmamaqla) təşkil edir. Dəstək tədbiri çərçivəsində beynəlxalq sertifikat əldə etmiş ixracatçı sertifikatla əhatə olunan məhsulu (məhsulları) sertifikatı əldə etdiyi tarixdən etibarən ixrac etməli və bu barədə məlumatları və sənədləri (Azərbaycan Respublikasından ixrac və digər dövlətə idxal gömrük bəyannamələrinin surətlərini) müvafiq ixrac əməliyyatlarının aparıldığı tarixdən etibarən 30 (otuz) gündən gec olmayaraq nazirliyə təqdim etməlidir.
İxracatçı beynəlxalq sertifikatla əhatə olunan məhsulun (məhsulların) ixracına dair məlumatları və sənədləri nazirliyə təqdim etmədikdə və ya sertifikatın əldə olunduğu tarixdən 1 il ərzində sertifikatla əhatə olunan məhsulun (məhsulların) ixracını həyata keçirmədikdə, həmin sertifikatın əldə edilməsinə görə ödənilmiş dəstək məbləğini geri qaytarmalıdır.
A.M.
www.oxu.az
"
"Xarici Kəşfiyyat Xidmətinin hərbi qulluqçularının sayında dəyişiklik edilibPrezident İlham Əliyev Azərbaycan Respublikası Prezidentinin 2016-cı il 13 yanvar tarixli 725 nömrəli fərmanı ilə təsdiq edilmiş “Azərbaycan Respublikası dövlət büdcəsinin vəsaiti hesabına saxlanılan Azərbaycan Respublikası Xarici Kəşfiyyat Xidmətinin hərbi qulluqçularının və Azərbaycan Respublikası Xarici Kəşfiyyat Xidmətinin sisteminə işə götürülən işçilərin ştat sayının həddi”ndə dəyişikliklər edilməsi haqqında fərman imzalayıb.
Oxu.Az xəbər verir ki, sərəncamla Nazirlər Kabinetinə bu fərmandan irəli gələn məsələləri həll etmək tapşırılıb. 
A.M.
www.oxu.az
"
"İlham Əliyev hakimi işdən çıxardıPrezident İlham Əliyev Sabirabad Rayon Məhkəməsinin hakimi Təyyar Bəhrəm oğlu Abbaslının səlahiyyətlərinə vaxtından əvvəl xitam verilməsi haqqında sərəncam imzalayıb.
Oxu.Az xəbər verir ki, qanunvericiliyin tələblərini dəfələrlə kobudcasına pozduğuna görə T. Abbaslının səlahiyyətlərinə vaxtından əvvəl xitam verilib.
A.M.
www.oxu.az
"
"Angelino Alfano: Münaqişənin sülh yolu ilə həllini dəstəkləyəcəyikBiz ATƏT-in Minsk qrupu həmsədrlərinin Dağlıq Qarabağ münaqişəsinin sülh yolu ilə həlli istiqamətində səylərini dəstəkləməyə davam edəcəyik.
Oxu.Az-ın xəbərinə görə, bunu ATƏT-in fəaliyyətdə olan sədri, İtaliyanın xarici işlər naziri Angelino Alfano ATƏT Daimi Şurasında ölkəsinin prioritetlərini açıqlayarkən deyib.
Qeyd edək ki, bu il yanvarın 1-dən ATƏT-ə İtaliya sədrlik edir.
www.oxu.az
"
"Azərbaycan XİN-dən ABŞ-a kəskin etirazAzərbaycan terrorizmin bütün forma və təzahürlərini kəskin şəkildə qınayır və pisləyir. 
Oxu.Az xəbər verir ki, bu fikri Xarici İşlər Nazirliyinin mətbuat xidmətinin rəhbəri Hikmət Hacıyev ABŞ Dövlət Departamentinin Azərbaycanı terror riski olan ölkələr kateqoriyasına daxil etməsi ilə əlaqədar AZƏRTAC-a açıqlamasında bildirib.
O, deyib ki, son illərdə Azərbaycana turist axınının 24 faiz artdığı, ölkəmizə gələn əcnəbi vətəndaşların sayının 2,7 milyon nəfəri ötdüyü, Azərbaycanın I Avropa Oyunları, IV İslam Həmrəyliyi Oyunları, Formula-1 yarışları, mədəniyyətlər və dinlərarası dialoq forumları, digər yüksək səviyyəli siyasi, iqtisadi, idman və mədəniyyət xarakterli mötəbər tədbirlərə, o cümlədən ABŞ və Rusiya Baş qərargah rəislərinin, NATO hərbi komitəsinin rəhbərinin və Rusiya Baş qərargah rəisinin görüşləri kimi tədbirlərə ev sahibi etdiyi halda, ABŞ Dövlət Departamentinin belə bir açıqlaması çox təəccüblüdür.
H.Hacıyev dediyinə görə,  Azərbaycanın sözügedən mötəbər tədbirlərə ev sahibliyi etməsi digər amillərlə bərabər, ölkəmizdə mövcud olan sabitlik, təhlükəsizlik və ictimai asayişin yüksək səviyyədə təmin olunması ilə bağlıdır:
“Azərbaycanın Ermənistan silahlı qüvvələri tərəfindən işğal olunmuş əraziləri istisna olmaqla, Azərbaycan hökuməti ölkədəki təhlükəsizlik və operativ vəziyyəti tam nəzarətdə saxlayır. Azərbaycanın ərazilərinin Ermənistan tərəfindən işğalının davam etməsi regional sülh və təhlükəsizlik üçün başlıca təhdid olaraq qalır”.
www.oxu.az
"
"Amaşov: “Cümhuriyyəti İli” Sərəncamı bütövlük və həmrəylik çağırışımızdırAzərbaycan Xalq Cümhuriyyəti yaşadığımız coğrafiyada azərbaycanlı varlığının təntənəsi, əbədiyyat simvolu, tariximizi bu günümüzlə birləşdirən, gələcəyimizə körpü salan son dərəcə böyük dəyərdir.
Oxu.Az xəbər verir ki, bunu millət vəkili, Azərbaycan Mətbuat Şurasının (AMŞ) sədri Əflatun Amaşov deyib. 
O qeyd edib ki, Azərbaycan prezidenti İlham Əliyevin 2018-ci ilin ölkəmizdə “Azərbaycan Xalq Cümhuriyyəti ili” elan edilməsnə dair Sərəncamı bu dəyərə ehtiramın bariz nümunəsi, dövlətçilik ənənələrimizə sadiqlik ruhunun mühüm göstəricisidir.
“Bu Sərəncam birlik, bütövlük və həmrəylik çağırışımızdır. Uca Tanrı Cümhuriyyət ilimizi xalqımız və dövlətimiz üçün düşərli eləsin. Cənab İlham Əliyevin rəhbərliyi ilə dövlətimiz və xalqımız hər zaman var olsun!”, – deyə millət vəkili sözlərinə əlavə edib.
Kamil HƏMZƏOĞLU
www.oxu.az
"
"Qənirə Paşayeva “Cümhuriyyəti İli”ni şərh etdiCənab prezidentimiz İlham Əliyevin 2018-ci ili ölkəmizdə “Azərbaycan Xalq Cümhuriyyəti İli” elan etməsi ilə bağlı qərarı bütün ölkəmizdə olduğu kimi, ölkəmizdən kənarda yaşayan cümhuriyyət qurucularının ailə üzvləri tərəfindən də yüksək qiymətləndirilir.
Oxu.Az xəbər verir ki, bunu millət vəkili Qənirə Paşayeva deyib.
Millət vəkili deyib ki, onların bir çoxunun artıq bununla bağlı məlumatı var.
“Bu gün telefonla bəzi cümhuriyyət qurucularımızın ailələri, nəvə-nəticələri ilə danışdıq. Cənab prezidentin bu addımını yüksək qiymətləndirməklə bərabər, keçiriləcək tədbirlərdə məmuniyyətlə iştirak etmək istədiklərini də bildirdilər. İnanıram ki, tədbirlər keçirildiyində bu məsələ mütləq nəzərə alınacaq və cümhuriyyət qurucularının nəvə-nəticələri mütləq bu önəmli tədbirlərdə iştirak edəcəklər.
Bu qərar və keçiriləcək tədbirlər bir daha bütün müsəlman Şərqində ilk parlamentli demokratik cümhuriyyət quran Azərbaycanın təbliğinə də öz ciddi dəstəyini göstərəcək. Cənab Prezidentə bir daha təşəkkürlər. Nur içində yatsın Cümhuriyyət quran dədələrimiz!”
Kamil HƏMZƏOĞLU
www.oxu.az
"
"Dövlət başçısı: Qəbələ və Qusara dəmir yolu xətləri çəkiləcəkBu ilin investisiya proqramında Bakı-Yalama dəmir yolunun təmiri, yenidən qurulması məsələsi əksini tapıb. Eyni zamanda, Bakı-Astara dəmir yolunun xüsusilə dənizə yaxın olan hissəsinin köçürülməsi məsələsi də öz həllini tapacaq.
Oxu.Az xəbər verir ki, bunu bu gün Azərbaycan prezidenti İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında deyib.
Dövlət başçısı qeyd edib ki, bunun həm turizm, həm də yükdaşımalar üçün böyük əhəmiyyəti olacaq:
“Turizmin inkişafı üçün daha bir layihə dövlət investisiya proqramına salınıb. Bu da Ləki-Qəbələ dəmir yolunun tikintisidir. Bu gün Qəbələ Bakıdan sonra Azərbaycanda ikinci turizm mərkəzidir. Dəmir yolunun Qəbələyə çatdırılması turistlərin axınını daha da sürətləndirəcək. Növbəti illərdə Şahdağ xizək kurortuna da dəmir yolunun çəkilişini təmin etmək bizim planlarımızdadır. Bu layihəni biz əlbəttə ki, Bakı-Yalama dəmir yolu ilə uzlaşdırmalıyıq. Çünki Şahdağa dəmir yolu ilə getmək üçün gərək o sürətli yol olsun. İndi Bakı-Yalama yolu o vəziyyətdə deyil ki, orada sürətli qatar işləyə bilsin. Bakı-Yalama yolu ilə Qusar rayonuna gedən dəmir yolu bir layihədə öz həllini tapacaq. Bu da bizim planlarımızda var”.
A.M.
www.oxu.az
"
"İlham Əliyev: Azərbaycan heç bir maliyyə qurumundan asılı deyilİl ərzində bir çox önəmli layihələrin icrası nəzərdə tutulur. Əlbəttə, biz çalışmalıyıq ki, 2018-ci ildə makroiqtisadi vəziyyət sabit olsun. Mən şübhə etmirəm ki, belə də olacaq.
Oxu.Az xəbər verir ki, bunu bu gün Azərbaycan prezidenti İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında deyib.
Dövlət başçısının sözlərinə görə, makroiqtisadi sabitlik hər bir ölkə üçün önəmli amildir:
“Keçən ilin son aylarında makroiqtisadi vəziyyət sabitləşmişdir, inflyasiyanın səviyyəsi aşağı idi. Əminəm ki, bu müsbət meyillər 2018-ci ildə daha da güclənəcək. Manatın məzənnəsi sabitdir. Qeyd etdiyim kimi, 6,2 milyard dollar müsbət saldomuz makroiqtisadi sabitlik üçün çox önəmli amildir.
Biz çalışmalıyıq ki, Neft Fondunun gəlirlərini artıraq. Ümumiyyətlə, bizim valyuta ehtiyatlarımız, Dövlət Neft Fondunun valyuta ehtiyatları ildən-ilə artır. Əlbəttə, bu, bizə imkan verəcək ki, ölkə qarşısında duran önəmli layihələr üçün vəsait ayıraq və ölkəmizin iqtisadi dayanıqlığını təmin edək. Valyuta ehtiyatlarının həcmi və artması bizə iqtisadi müstəqillik verir. Biz heç bir maliyyə qurumundan asılı deyilik. Biz kreditlər alırıq. Ancaq onu da qeyd etməliyəm ki, kreditlərin alınması ilə bağlı biz daha da ciddi siyasət aparmalıyıq. Hesab edirəm ki, bundan sonrakı illərdə dövlət xarici borcunun azaldılması istiqamətində işlər aparılmalıdır. Bu gün də xarici borcumuz məqbul səviyyədədir. Dünya miqyasında biz xarici borcun səviyyəsinə görə müsbət mənada qabaqcıl ölkələrdənik. Ancaq mən qarşıya vəzifə qoymuşam, çalışmalıyıq ki, bundan sonra xarici borcu artırmayaq, əksinə, bunu azaldaq”.
Dövlət başçısı qeyd edib ki, Azərbaycan bu gün dünya miqyasında sərmayə qoyuluşu üçün çox cəlbedici ölkəyə çevrilibdir:
“Həm iqtisadi sabitlik, valyuta ehtiyatlarımız, siyasi sabitlik və Azərbaycanda həyata keçirilən önəmli layihələrin kommersiya cəlbediciliyi xarici sərmayənin cəlb edilməsində bizə kömək göstərəcəkdir”.
A.M.
www.oxu.az
"
"Ali Baş Komandan: Azərbaycan Ordusu istənilən tapşırığı yerinə yetirməyə hazırdırBiz hərbi gücümüzü də artırırıq. Bu gün beynəlxalq reytinqlərə görə, Azərbaycan Ordusu dünya miqyasında güclü ordular sırasındadır.
Oxu.Az xəbər verir ki, bu fikirləri Prezident İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında deyib.
Dövlət başçısının sözlərinə görə, ordumuz üçün nə lazımdırsa biz onu da edirik:
“Ordumuzun maddi-texniki bazası möhkəmlənir. Hərbi bazalar, şəhərciklər, hərbi hissələr yenidən qurulur, əsaslı təmir edilir. Bizim hərbi şəhərciklərimizin, bazalarımızın, hissələrimizin 80 faizi artıq beynəlxalq standartlara cavab verir. Təmirə ehtiyacı olan qalan hərbi hissələrin təmir işləri növbəti illərdə yekunlaşmalıdır. Nə qədər lazımdırsa vəsait ayrılır və ayrılacaq. O cümlədən yeni müasir silahların alınması üçün lazım olan vəsait ayrılır”.
Dövlətimizin başçısı qeyd edib ki, yoxsul Ermənistandan fərqli olaraq, biz öz hesabımıza yaşayırıq, o cümlədən hərbi gücümüzü öz hesabımıza artırırıq. Ermənistandan fərqli olaraq heç kimdən dilənmirik, heç kimə yalvarmırıq, kredit üçün müraciət etmirik. Ona görə Azərbaycan ictimaiyyəti və düşmən bilməlidir ki, Azərbaycan Ordusu bundan sonra da güclənəcək və istənilən tapşırığı yerinə yetirməyə hazırdır. Yaxın tarix bunu göstərib.
A.M.
www.oxu.az
"
"İlham Əliyev: Yeni iş yerlərinin yaradılması ilə bağlı addımlar atılacaqYeni iş yerlərinin yaradılması istiqamətində işlər davam etdiriləcək.
Oxu.Az xəbər verir ki, bu fikirləri Prezident İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında söyləyib.
Prezidentin sözlərinə görə, ötən il bu sahədə çox əlamətdar il olub:
“Ancaq bu, daimi proses olmalıdır. Çünki bəzi ölkələrdən fərqli olaraq Azərbaycanda əhali artır. Bu da çox müsbət haldır və eyni zamanda, ölkəmizdə gedən uğurlu proseslərin təzahürüdür. Çünki əhalinin artımı onu deməyə əsas verir ki, ölkə düzgün istiqamətdə inkişaf edir. Yəni, Azərbaycanda demoqrafik vəziyyət çox müsbətdir. Bu, bizim potensialımızı gücləndirir, eyni zamanda, daim qarşımızda vəzifələr - ilk növbədə, infrastrukturla, sosial infrastrukturla və iş yerlərinin yaradılması ilə bağlı vəzifələr qoyur. Əhali artdıqca məktəblərin, uşaq bağçalarının sayı da artmalıdır. Bu məqsədlər üçün yeni yerlər müəyyən edilməlidir, yol infrastrukturu genişləndirilməlidir, digər kommunikasiyalar – su, qaz, elektrik xətləri çəkilməlidir. Bax, deməli, demoqrafik artımın əlamətləri bundan ibarətdir. Bu da əlavə xərc tələb edir. Dövlət büdcəsindən infrastruktur layihələrinə qoyulan xərclər daim artır"".
Dövlət başçısı deyib ki, keçən il biz nə qədər böyük işlər görmüşük. Ona görə yeni iş yerlərinin yaradılması daimi proses olmalıdır:
“2004-cü ildən bu günə qədər iki milyona yaxın yeni iş yeri açılıb. Amma baxın, əhali də nə qədər artıb. Bu gün Azərbaycan əhalisi 10 milyona yaxınlaşır. Bizim əhalimiz sovet dövrünün son mərhələsində 7 milyon, bəlkə də ondan bir qədər çox idi. Görün, müstəqillik illərində əhalimiz nə qədər artıb. Bu, bizim böyük gücümüzdür, gücümüzü artırır, eyni zamanda, qarşımızda vəzifələr qoyur. Ona görə bu il də yeni iş yerlərinin yaradılması ilə bağlı addımlar atılacaq. İqtisadi sahəyə, sənaye potensialımızın, kənd təsərrüfatının inkişafına göstərilən dəstək və əldə edilən nəticələr deməyə əsas verir ki, yeni iş yerlərinin yaradılması prosesi bu il də sürətlə gedəcək”.
A.M.
www.oxu.az
"
"Deputat Kiyevdəki etirazlar barədə: Erməni nazirin nəsə edəcəyinə ümid azdırUkraynada yaşayan soydaşlarımızın bir çox problemləri var və onların bu gün keçirilən etiraz aksiyasındakı tələblərində haqlıdır.
Oxu.Az xəbər verir ki, bunu Milli Məclisin (MM) Azərbaycan-Ukrayna parlamentlərarası əlaqələr üzrə İşçi Qrupunun rəhbəri Rüfət Quliyev deyib.
Millət vəkilin sözlərinə görə, o, bir azərbaycanlı, həm də İşçi Qrupunun rəhbəri kimi hər zaman Ukraynada yaşayan azərbaycanlıların problemlərini diqqət mərkəzində saxlayır və onların həlli istiqamətində addımlar atır.
“Bir az öncə Ukraynada keçirilən etiraz aksiyası ilə maraqlandım. Bir neçə adamla əlaqə saxladım. Oraya yığılanlar Ukraynadakı diasporumuzun nümayəndələridir və öz etirazlarında, tələblərində haqlıdırlar. Çünki son illər Ukraynada Azərbaycan diaspor təşkilatlarının nümayəndələrinin, azərbaycanlı iş adamlarının incidilməsi, oğurlanması, hətta qətlə yetirilməsi kimi hallar var.
Bununla bağlı İşçi Qrupunun rəhbəri kimi həm mənim, həm də Milli Məclis rəhbərliyinin Ukrayna Ali Radasına müraciətlərimiz olub. Biz Ukraynanın Daxili İşlər Nazirliyinə, Baş Prokurorluğuna, Təhlükəsizlik Xidmətinə və Prezident Administrasiyasına  bununla bağlı mövqeyimizi, fikirlərimizi çatdırmışıq.
Bu müraciətlər nəticəsində problemlərin bir qismi həll olunsa da, bir qismi bu günədək öz həllini tapmayıb. Bunun başlıca səbəbkarı Ukraynanın milliyyətcə erməni olan daxili işlər naziridir. İstər-istəməz qan – “erməni qanı” özünü göstərir. Onun azərbaycanlılara qarşı sanki bir nifrəti var. Azərbaycanlıların problemlərinin həllinə daim saymazyanalıq göstərir.
Bugünkü aksiya da bir ay öncə oğurlanmış azərbaycanlı iş adamı ilə bağlı olub. Artıq soydaşlarımızın səbir kasası daşıb. Dözə bilmirlər, cinayətkarların aşkarlanması və cəzalandırılmasını tələb edirlər.
Mənə verilən məlumata görə, daxili işlər nazirinin müavini etirazçılara söz verib ki, həmin iş adamının ailəsini daxili işlər naziri qəbul edəcək. Hərçənd ki, erməni nazirin nəsə edəcəyinə ümid azdır, amma gözləyək, görək, nə olur...
Bir daha qeyd edirəm ki, soydaşlarımızın etirazları haqlıdır və onların tələbləri yerinə yetirilməlidir”, - deyə millət vəkili sözlərinə əlavə edib.
Kamil HƏMZƏOĞLU
www.oxu.az
 
"
"Azərbaycanın ali məktəblərində təhsil alan əcnəbilərə qrant veriləcəkAzərbaycan prezidenti İlham Əliyev Qoşulmama Hərəkatına üzv dövlətlərin vətəndaşlarına Azərbaycanın ali təhsil müəssisələrində təhsil üçün qrantların verilməsi haqqında sərəncam imzalayıb.
Oxu.Az-ın məlumatına görə, müəyyən edilib ki, təhsil alanlar üçün təhsil qrantının say həddi hər il 20 nəfər olmaqla 5 il ərzində 100-ə çatdırılır, həmin qrant dövlət hesabına ödənilən təhsil haqqı, viza, qeydiyyat, yataqxana və ya mənzil kirayəsi, gündəlik qidalanma, tədris ədəbiyyatı ilə təminat, nəqliyyatdan (taksi xidmətindən başqa) istifadə, kommunal xidmətlər, tibbi yardım və ildə bir dəfə ölkələrinə gediş-gəliş xərclərini əhatə edir.
Nazirlər Kabinetinə təhsilalanlar üçün təhsil qrantının verilməsi qaydalarını, o cümlədən təhsil qrantının məbləğini iki ay müddətində təsdiq etmək, Azərbaycan Respublikası Prezidentinin aktlarının bu sərəncama uyğunlaşdırılması ilə bağlı təkliflərini iki ay müddətində hazırlayıb Azərbaycan prezidentinə təqdim etmək tapşırılıb. Xarici İşlər Nazirliyi isə Təhsil Nazirliyi ilə birlikdə hər il aprel ayının 1-dən gec olmayaraq bu sərəncamın 1-ci hissəsi ilə təsis edilmiş təhsil qrantı proqramı üçün ölkələri, ölkələr üzrə kvotaları, namizədlərin seçim meyarlarını və bunların əsasında qrant alacaq şəxslərin siyahısını müəyyənləşdirməlidir.
Təhsil Nazirliyi bu sərəncamın 4-cü hissəsinə uyğun olaraq müəyyənləşdirilmiş siyahı üzrə Qoşulmama Hərəkatına üzv dövlətlərin vətəndaşlarının təhsil alacaqları Azərbaycan Respublikasının ali təhsil müəssisələrini müəyyən etsin və onlara növbəti ildən başlayaraq dövlət hesabına təhsil qrantı ilə əhatə olunan xərclərin ödənilməsini təmin etməlidir, Maliyyə Nazirliyi isə təhsil qrantı ilə bağlı xərclərin müvafiq illərin dövlət büdcələrində nəzərə alınmasını təmin etməlidir.
A.M.
www.oxu.az
"
"2018-ci il “Azərbaycan Xalq Cümhuriyyəti İli” elan edildi – YENİLƏNİBAzərbaycan prezidenti İlham Əliyev 2018-ci ilin Azərbaycanda “Azərbaycan Xalq Cümhuriyyəti İli” elan edilməsi haqqında sərəncam imzalayıb.
Oxu.Az-ın məlumatına görə, sərəncamda qeyd olunur ki, 2018-ci ildə Azərbaycan Xalq Cümhuriyyətinin yaranmasının 100-cü ildönümü tamam olur və bu əlamətdar hadisənin dövlət səviyyəsində layiqincə qeyd edilməsi məqsədilə Azərbaycan prezidentinin “Azərbaycan Xalq Cümhuriyyətinin 100 illik yubileyi haqqında” 2017-ci il 16 may tarixli 2867 nömrəli sərəncamına əsasən, Azərbaycan Respublikasının Nazirlər Kabinetinə müvafiq tədbirlər planının hazırlanıb həyata keçirilməsi tapşırılıb.
Bu tədbirlərlə yanaşı, Azərbaycan Xalq Cümhuriyyətinin yaranmasının 100-cü ildönümü ilə əlaqədar ölkədə və ölkə xaricində silsilə tədbirlərin həyata keçirilməsi nəzərdə tutulub.
12:38
Azərbaycan prezident İlham Əliyev 2018-ci ili ölkəmizdə “Azərbaycan Xalq Cümhuriyyəti İli” elan edib.
Oxu.Az-ın məlumatına görə, dövlət başçısı bunu Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında bildirib.
İlham Əliyev il ərzində bununla əlaqədar həm ölkəmizdə, həm də xaricdə bir çox tədbirlərin keçiriləcəyini qeyd edib.
www.oxu.az
"
"Prezident: Ölkədəki sabitliyin təməlində xalq-iqtidar birliyi dayanır2017-ci ildə Azərbaycan sürətlə unkişaf edib.
Oxu.Az-ın xəbərinə görə, bunu Azərbaycan prezidenti İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında deyib.
Prezident deyib ki, dünyanın müxtəlif yerlərində təhlükələrin, risklərin artmasına baxmayaraq, Azərbaycanda sabitlik, təhlükəsizlik təmin olunub.
Dövlət başçısı bildirib ki, dünyada mövcud olan geosiyasi mürəkkəb vəziyyəti nəzərə alaraq ölkəmizdə əldə olunan nəticələr yüksək qiymətə layiqdir.
“Bütün bunlar sabitlik nəticəsində əldə olunub. Bu sabitliyin, uğurun təməlində xalq-iqtidar birliyi dayanır”, - deyə prezident əlavə edib. 
www.oxu.az
"
"İlham Əliyev: Azərbaycan yeni silahlar alacaqErmənistan-Azərbaycan, Dağlıq Qarabağ münaqişəsi yalnız ölkəmizin ərazi bütövlüyü çərçivəsində həll oluna bilər
Oxu.Az xəbər verir ki, bunu Azərbaycan prezident İlham Əliyev Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclasında deyib. 
Dövlət başçısı bildirib ki, Dünya birliyi Dağlıq Qarabağı Azərbaycanın ayrılmaz ərazisi kimi tanıyır:
“Bu, Avropa İttifaqının (Aİ) Şərq Tərəfdaşlığı sammitinin yekun bəyanəməsində də əksini tapıb”.
İlham Əliyev qeyd edib ki, Dağlıq Qarabağda keçirilən qondarma referendumun beynəlxalq ictimaiyyət və təşkilatlar tərəfindən tanınmaması da bunu təsdiqləyir.
Azərbaycanın hərbi gücünün artdığını, beynəlxalq reytinqə görə ordumuzun dünyanın ən güclü ordularından biri olduğunu xatırladan prezident qeyd edib ki, növbəti illərdə bu sahədə tədbirlər görüləcək, yeni silahlar alınacaq.
www.oxu.az
"
" Türkiyə Ermənistanla sərhəddə divar çəkməyəcəkTürkiyə Ermənistan və Gürcüstanla sərhəddə divar inşa etməyəcək, bununla belə, həmin ölkələrlə olan sərhədləri elektron nəzarət sistemləri ilə təchiz edəcək.
Oxu.Az xəbər verir ki, bu barədə Türkiyənin Daxili İşlər Naziri Süleyman Soylu Türkiyənin “Anadolu” informasiya agentliyinə verdiyi müsahibədə bildirib.
“Hesab edirəm ki, yaxın iki ay ərzində müvafiq addımlar atılacaq. Hələlik söhbət modul divarın inşasından yox, sadəcə, elektron təhlükəsizlik sisteminin qurulmasından gedir”, – deyə nazir bildirib. Soylu Türkiyə-İran sərhədində modul divarın inşası üzrə nəzərdə tutulan işlərin yarısının tamamlandığını əlavə edib.
Türkiyəli nazir əmin edib ki, Türkiyənin Ağrı və Iğdır vilayətlərinin əraziləri boyunca uzanan sərhəddə qurulan üç metr hündürlükdə və 144 kilometr uzunluqda olan divar  müstəsna olaraq terrora qarşı mübarizə, qaçaqmalçılıq və qanunsuz miqrasiyanın qarşısını almaq məqsədi daşıyır.
www.oxu.az
"
"Millət vəkilləri “Cümhuriyyət İli” qərarını alqışladılarÖlkə prezidenti öz çıxışlarında dəfələrlə Heydər Əliyevin siyasi kursuna sadiq qalacağını vurğulayıb və atdığı addımlar, yeritdiyi siyasətdə də bunu görmüşük, görürük.
Oxu.Az xəbər verir ki, bunu millət vəkili Sahib Alıyev prezident İlham Əliyevin 2018-ci ili “Azərbaycan Xalq Cümhuriyyəti İli” elan etməsinə münasibət bildirərkən deyib.
O hesab edir ki, dövlət başçısının 2018-ci ili ölkəmizdə “Azərbaycan Xalq Cümhuriyyəti İli” elan etməsi həm kökü çox qədimlərə gedən dövlətçilik ənənələrimizə sayğının, həm də Heydər Əliyev kursuna sadiqliyin növbəti təsdiqidir:
“Burada xatırlatmaq yerinə düşər ki, Azərbaycan Xalq Cümhuriyyətinin üçrəngli bayrağını da dövlət rəmzimiz kimi Naxçıvanda ilk qaldıran məhz Ulu Öndər olmuşdu”.
Millət vəkili Zahid Oruc da hesab edir ki, ölkə başçısının qərarı Cümhuriyyət ideallarının əbədiyaşar olduğunu, onun müstəqil Azərbaycan dövlətinin quruculuğunda əhəmiyyətli yer tutduğunu göstərməyə, 100 illik tariximizə sahib durmağa və ADR-in mənəvi-siyasi mirasını qoruyub saxlamağa xidmət edir.
Onun sözlərinə görə, ötən on illər ərzində təkcə dövlət atributları - bayraq, gerb, himnlə bağlı deyil, eləcə də, Şərqdə ilk demokratik respublika təsis edərək xalqımızın min illlik arzularını gerçəkləşdirməyə qadir olmaq misilsiz hadisədir:
“Sovetlər Birliyinin çöküşü ilə dünya siyasi xəritəsində öz varlığını və milli azadlıq arzularını gerçəkləşdirməyi bacaran bir xalqın öz milli müstəqilliyinin 100 illik yubileyini qeyd etməyə tam haqqı var. Hər nə qədər 70 illik sovet dönəmindən keçilsə də, tarixi arasıkəsilməzlik milli məfkurə sistemimizin əsasını təşkil edir. Ona görə prezident İlham Əliyev bir əsrin bütün mənəvi-ruhi bağlarını - Cümhuriyyət irsini Ulu Öndər Heydər Əliyevin zəngin dövlətçilik xəzinəsi ilə birləşdirərək keçmişlə gələcək arasında dərin bir varislik ənənəsi yaratmış olur. 
Ölkə rəhbərinin qərarı təkcə hakimiyyət orqanlarının deyil, hər bir azərbaycanlının üzərinə məsuliyyət qoyur ki, onlar müstəqilliyimizin 100 illik salnaməsinə dəyərli töhfələrini verə bilsinlər. Əslində, tarixin hər bir səhifəsindən - hətta o ağrılı hekayətlərlə olsa belə, faydalanmağı bacaran liderlər zamanın fövqünə qalxa və öz millətinin taleyində əbədi izlər qoya bilirlər”.
Kamil HƏMZƏOĞLU
www.oxu.az
"
" İlham Əliyev Giorgi Çanturianın vəfatı ilə əlaqədar başsağlığı verdiPrezident İlham Əliyev Gürcüstanın Azərbaycanda ilk fövqəladə və səlahiyyətli səfiri Giorgi Çanturianın vaxtsız vəfatı ilə əlaqədar mərhumun ailəsinə başsağlığı verib.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir. 
Qeyd edək ki, G. Çanturiya uzun sürən xəstəlikdən sonra vəfat edib. G. Çanturiya 1957-ci ildə anadan olub. O, müxtəlif dövlət vəzifələrində çalışıb. 1992-1993-cü illərdə Azərbaycan, ABŞ, Böyük Britaniya, Almaniya, İsveçrə və İsraildə diplomatik missiyalarda fəaliyyət göstərib.
1993-cü ildə Gürcüstan prezidentinin beynəxalq məsələlər üzrə müşaviri, 1994-1996-cı illərdə Gürcüstanın Azərbaycandakı fövqəladə və səlahiyyətli səfiri, 1996-cı ildən etibarən prezidentin xüsusi elçisi və Gürcüstan Beynəlxalq Neft Korporasiyasının prezidenti olub.
Son illərdə G. Çanturiyanın Azərbaycanda çalışdığı bildirilir.
Kamil HƏMZƏOĞLU
www.oxu.az
"
"Deputat: Bu addım dövlətimizin öz tarixinə bağlılığının göstəricisidirYeni Azərbaycan Partiyasından (YAP) olan millət vəkili Aydın Mirzəzadə ölkə prezidenti İlham Əliyevin bu gün keçirdiyi müşavirədə 2018-ci ili “Azərbaycan Xalq Cümhuriyyəti İli” elan etməsini yüksək qiymətləndirib.
Oxu.Az-ın  xəbərinə görə, millət vəkili bu addımı dövlətimizin öz tariximizi sahiblənməsi kimi dəyərləndirib.
“Cənab prezidentin 2018-ci ili “Azərbaycan Xalq Cümhuriyyəti İli” elan etməsi dövlətimizin öz tarixinə olan bağlılığının və ona daima sahib olmasının göstəricisidir”, – deyə millət vəkili sözlərinə əlavə edib.
Kamil HƏMZƏOĞLU
www.oxu.az
"
"“Feyk” xəbərlərlə bağlı qanunvericiliyə dəyişikliklər təklif olunurYalan xəbərlərə qarşı mübarizə aparmaq məqsədilə 2018-ci ilin sonuna qədər qəbul ediləcək qanun layihəsinin mətni tezliklə təqdim olunacaq.
Oxu.Az xəbər verir ki, bunu Fransa prezidenti Emmanuel Makron bir müddət öncə mətbuat işçilərinə müraciətində bəyan edib.
Prezidentin sözlərinə görə, demokratiyanı yalan məlumatlardan qorumaq üçün hüquqi müddəaları daha da inkişaf etdirmək lazımdır.
Fransa prezidenti vurğulayıb ki, saytlara sponsorlaşdırılmış bütün məlumatlar, onları çatdıranların kimliyi, onlara nəzarət edənlər, belə xəbərlərlə bağlı məbləğin məhdudlaşdırılması ilə bağlı şəffaf məlumat verilməlidir.
Yəni, yeni qanun siyasətçilərə, dövlət xadimlərinə qara yaxan, səhv xəbərlər yayan internet saytlarını məhkəməyə cəlb etməyə, belə portalları bağlamağa və ya blok etməyə imkan verəcək.
Fransa dövlətinin başçısı, eyni zamanda, internetdə yayımlanan xəbər platformalarını məsuliyyətli olmağa və jurnalistika sahəsində peşə etikasına riayət etməyə çağırıb. 
E.Makron qeyd edib ki, xarici dövlətlərin nəzarətində və təsiri altında olan televiziya xidmətlərinin destabilizasiya cəhdlərinə qarşı mübarizə aparmaq məqsədilə Fransa Audiovizual Ali Şurasının səlahiyyətləri də artırılacaq.
Bəs görəsən, Azərbaycanda belə bir qanun layihəsi hazırlana və müzakirələrə çıxarılaraq, parlament tərəfindən qəbul oluna bilərmi?
Bununla bağlı hakim partiyadan - Yeni Azərbaycan Partiyasından (YAP) olan millət vəkili Eldəniz Səlimov ilk öncə deyib ki, Azərbaycanda söz və mətbuat azadlığı tam təmin olunub.
Onun sözlərinə görə, istər ölkə Konstitusiyasında, istərsə də digər normativ-hüquqi aktlarda söz və mətbuat azadlığının təmin edilməsi öz birmənalı əksini tapıb.
O qeyd edib ki, məhz söz və mətbuat azadlığının təmin olunmasının nəticəsidir ki, ölkədə yüzlərlə qəzet, jurnal, o cümlədən,  saytlar, portallar, informasiya agentlikləri, telekanallar fəaliyyət göstərir və onların da fəaliyyətinə hər hansı bir müdaxilədən söhbət gedə bilməz.
Millət vəkilinin fikrincə, əksinə, yazılı və elektron KİV-lərin fəaliyyətinin daha da yüksək səviyyəyə çatdırılması, peşəkar media mənsublarının sosial-iqtisadi durumlarının yaxşılaşdırılması üçün dövlət və ölkə rəhbərliyi tərəfindən hər cür əməli kömək, dəstək göstərilir.
“Kütləvi İnformasiya Vasitələrinə Dövlət Dəstəyi Şurasının yaradılması, ölkə başçısı İlham Əliyevin birbaşa göstərişi və şəxsi təşəbbüsi ilə jurnalistlərin mənzillərlə təmin olunması üçün dövlət büdcəsindən vəsaitin ayrılması,  2013 və 2017-ci illərdə 156 və 255 məzildən ibarət olan iki binanın tikilib istifadəyə verilməsi və sair deyilənlərə əyani sübutdur. Dünyanın heç bir yerində buna rast gəlmək mümkün deyil. Ancaq Azərbaycanda jurnalistikada əməyi, zəhməti olan insanlar məhz dövlətin hesabına mənzillərlə təmin olunur və 2020-ci ildə yeni - 3-cü binanın istifadəyə verilməsi nəzərdə tutulur. Ancaq çox təəssüflər olsun ki, - bunu heç də hər kəsə, hər jurnalistə və media quruluşuna aid etmək olmaz - bəzi media orqanlarında, xüsusilə də, peşəkarlıqdan uzaq, təsadüfi insanların “rəhbərlik” etdiyi elekton KİV-lərdə yalan, böhtan, qarayaxmalar baş alıb gedir.
Düzdür, bununla da bağlı mübarizə aparılır- həm Mətbuat Şurası, həm də hüquq-mühafizə orqanları səviyyəsində... Amma hələ də böhtan atmaqla, insanların şərəf və ləyaqətinə toxunmaqla, qarayaxmalarla, yalanlarla məşğul olan “media mənsubları” və “media quruluşları” var. Ona görə mətbuatımızın, mətbuat nümayəndələrin daha da peşəkarlaşdırılması, məsuliyyət hissinin daha da artırılması, ən əsası, yalan-dolan xəbərlərin, dəqiqləşdirilməmiş informasiyaların aradan yığışdırılması üçün məhz bizdə də bu yöndə yeni qanunvericilik aktına və ya mövcud qanunlarda dəyişikliklərə ehtiyac var” - deyə millət vəkili sözlərinə əlavə edib.
Kamil HƏMZƏOĞLU
www.oxu.az
"
"İlham Əliyev nazirləri topladı – FOTOYanvarın 10-da Azərbaycan Respublikasının prezidenti İlham Əliyevin sədrliyi ilə Nazirlər Kabinetinin 2017-ci ilin sosial-iqtisadi inkişafının yekunlarına və qarşıda duran vəzifələrə həsr olunan iclası keçirilib.
Oxu.Az xəbər verir ki, dövlətimizin başçısı iclasda giriş nitqi söyləyib.
Sonra maliyyə naziri Samir Şərifov, əmək və əhalinin sosial müdafiəsi naziri Səlim Müslümov və “Azərkosmos” Açıq Səhmdar Cəmiyyətinin sədri Rəşad Nəbiyev çıxış ediblər.
Prezident İlham Əliyev iclasda yekun nitqi söyləyib.
































www.oxu.az
"
"Savalan Mirzəyev: Göksel Gülbeyin iddiaları doğru deyilTürkiyənin “Əsassız Erməni İddialarına qarşı İttifaq” (ASİMDER) adlı təşkilatının rəhbəri Göksel Gülbeyin ASALA erməni qruplaşması yaraqlılarının Gürcüstana geri dönməsi və digər bu yöndəki fikirləri ilə qətiyyən razı deyiləm.
Oxu.Az xəbər verir ki, bunu Gürcüstan parlamentində təmsil olunan və hakim “Gürcü arzusu-demokratik Gürcüstan” partiyasından olan  Azərbaycan əsilli millət vəkili Savalan Mirzəyev deyib.
“Açıqlamada deyilənlərlə heç bir halda razı deyiləm. Adıçəkilən təşkilatla bağlı heç bir məlumat yoxdur. Gürcüstan dövləti bütün vətəndaşlarının təhlükəsizliyini təmin edir. O cümlədən, Gürcüstanda yaşayan azərbaycanlıların hər hansı bir təhlükə ilə qarşı-qarşıya olması məqamı və faktı yoxdur”, - deyə S.Mirzəyev sözlərinə əlavə edib.
Kamil HƏMZƏOĞLU
www.oxu.az
"
"Prezident Fərhad Babayev və Arif Əzizovu “Şöhrət” ordeni ilə təltif etdiÖlkə prezidenti İlham Əliyevin imzaladığı sərəncamla Arif Əzizov “Şöhrət” ordeni ilə təltif olunub.
Oxu.Az-ın xəbərinə görə, sərəncamda deyilir:
“Azərbaycan Respublikası Konstitusiyasının 109-cu maddəsinin 23-cü bəndini rəhbər tutaraq qərara alıram:
Azərbaycan təsviri sənətin inkişafında xidmətlərinə görə Arif Möhübəli oğlu Əzizov “Şöhrət” ordeni ilə təltif edilsin.
Ölkə prezidentinin digər sərəncamı ilə Azərbaycan mədəniyyətinin inkişafı və təbliğində xidmətlərinə görə Fərhad Ağa Səlim oğlu Babayev “Şöhrət” ordeni ilə təltif edilib.
Kamil HƏMZƏOĞLU
www.oxu.az
"
"İlham Əliyev Bolqarıstana rəsmi səfərə dəvət edilibBolqarıstan prezidenti Rumen Radev yanvarın 9-da Azərbaycan Respublikasının prezidenti İlham Əliyevə telefonla zəng edib.
Oxu.Az-ın xəbərinə görə, prezidetin mətbuat xidmətinin yatdığı məlumatda deyilir ki, Rumen Radev dövlət başçısını Yeni il münasibətilə təbrik edib, ona fəaliyyətində uğurlar arzulayıb.
Bolqarıstan prezidenti, eyni zamanda, bu yaxınlarda Bakıdan Sofiyaya birbaşa hava xəttinin açılması ilə bağlı prezident İlham Əliyevə minnətdarlığını bildirərək, bunun iki ölkə arasında əlaqələrin möhkəmlənməsi işinə töhfə verəcəyinə əminliyini ifadə edib.
Göstərilən diqqətə və təbrikə görə minnətdarlığını bildirən prezident İlham Əliyev, öz növbəsində, Bolqarıstan prezidenti Rumen Radevə Yeni il münasibətilə təbriklərini çatdırıb. Dövlətimizin başçısı yeni açılmış Bakı-Sofiya hava xəttinin Azərbaycan-Bolqarıstan əməkdaşlığının daha da genişləndirilməsi baxımından əhəmiyyətini qeyd edib.
Bolqarıstan prezidenti “Cənub Qaz Dəhlizi” layihəsinə toxunaraq bunun Avropanın qaz təchizatının şaxələndirilməsi baxımından əhəmiyyətini və bu layihədə Azərbaycanın həlledici rolunu xüsusi vurğulayıb, Azərbaycanın Bolqarıstanın qazlaşdırılması işində iştirakında ölkəsinin maraqlı olduğunu qeyd edib.
Kamil HƏMZƏOĞLU
www.oxu.az
"
"ABŞ-ın xüsusi elçisi Azərbaycana gəlirABŞ Dövlət Departamentinin beynəlxalq energetika üzrə xüsusi elçisi və əlaqələndiricisi vəzifəsini icra edən Syu Saarnio fevral ayında Azərbaycana səfər edəcək.
Oxu.Az Trend-ə istinadən  xəbər verir ki,  bu haqda ABŞ Dövlət Departamenti məlumat yayıb.
Xüsusi elçi Bakıda “Cənub Qaz Dəhlizi”nin Məşvərət Şurasının 4-cü iclasında iştirak edəcək.
Kamil HƏMZƏOĞLU
www.oxu.az
"
"İlham Əliyev Bakı Beynəlxalq Dəniz Ticarət Limanında – FOTOAzərbaycan Respublikasının prezidenti İlham Əliyev yanvarın 9-da paytaxtın Qaradağ rayonunun Ələt qəsəbəsində Bakı Beynəlxalq Dəniz Ticarət Limanı kompleksində Ro-Ro terminalının açılışında iştirak edib, kompleksdə görülən işlərlə tanış olub.
Oxu.Az xəbər verir ki, iqtisadiyyat naziri Şahin Mustafayev dövlətimizin başçısına görülən işlər barədə məlumat verdi.
Bildirildi ki, Baş Plana əsasən, yeni liman kompleksinin hazırda inşası aparılan birinci fazası 12 yanalma körpüsünə malik olmaqla, yükaşırma imkanı illik 15 milyon ton yük, o cümlədən 100 min ədəd 20 futluq konteyner təşkil edir. Birinci faza çərçivəsində Ro-Ro tipli gəmilər üçün 2 körpü, 7 körpüdən ibarət universal quru yük və konteyner terminalı, 2 bərə körpüsü, eləcə də xidməti donanma gəmiləri üçün 1 körpü nəzərdə tutulub. Həmçinin xidməti donanma gəmiləri üçün təmir bazasının, limanın əməliyyat binasının, yük sahələri və anbarların, sərhəd və gömrük xidməti məntəqələrinin, ümumilikdə, 72 müxtəlif təyinatlı bina və qurğuların tikintisi, sərnişinlər üçün beynəlxalq terminalın layihələndirilməsi, kranların alınması, təchizatı və quraşdırılması aparılacaq.
Kompleksdə xidməti donanma gəmiləri üçün körpünün uzunluğu 155 metrdir və buraya eyni zamanda 11 kiçik gəminin yan alması mümkündür.
Azərbaycanın regionun mühüm nəqliyyat və logistika mərkəzinə çevrilməsi siyasətinin tərkib hissəsi olan, Şərq-Qərb və Şimal-Cənub nəqliyyat dəhlizlərinin qovuşuğunda yerləşən yeni Bakı Beynəlxalq Dəniz Ticarət Limanı Kompleksi ölkənin tranzit imkanlarının genişləndirilməsində həlledici və mühüm rola malikdir. Layihənin həyata keçirilməsinə Prezident İlham Əliyevin 2007-ci ildə imzaladığı Sərəncamla başlanıb. Yeni limanın məhz Ələt qəsəbəsində inşası təsadüfi deyil. Bu ərazi Şimal-Cənub və Şərq-Qərb dəhlizlərinin Azərbaycan seqmentləri olan avtomobil və dəmir yolu xətlərinin kəsişməsində yerləşir və yeni limanın inşası ilə buraya su magistrallarının da əlavə edilməsi, mahiyyət etibarilə, bu ərazinin mühüm nəqliyyat qovşağına və yeni geniş logistik məkana çevrilməsinə imkan yaradır.
Dövlətimizin başçısının müvafiq Sərəncamının icrası ilə bağlı verilmiş tapşırığa əsasən, bu kompleksin inşası üçün 400 hektar torpaq sahəsi ayrılıb. Yeni limanın hazırda inşası aparılan birinci fazası ümumi ərazinin 117 hektarını əhatə edir. 2010-cu ildə Prezident İlham Əliyevin iştirakı ilə kompleksin təməli qoyulub, 2014-cü ildə isə birinci mərhələyə daxil olan liman qurğularından biri - iki körpüdən ibarət bərə terminalı istifadəyə verilib.
Prezident İlham Əliyevin “Yeni Bakı Beynəlxalq Dəniz Ticarət Limanı kompleksinin tikintisinin sürətləndirilməsi sahəsində əlavə tədbirlər barədə” 2017-ci ildə imzaladığı Sərəncama əsasən yeni Bakı Beynəlxalq Dəniz Ticarət Limanı kompleksinin tikintisi üzrə layihənin davam etdirilməsi və yekunlaşdırılması üçün icra olunacaq işlərin sifarişçisi İqtisadiyyat Nazirliyi təyin edilib.
Dövlətimizin başçısının bu istiqamətdə qarşıya qoyduğu vəzifələrin vaxtında və keyfiyyətli icrası üçün işlərin başlanma və tamamlanma tarixləri göstərilməklə Tədbirlər Planı işlənib hazırlanıb və uğurla icra edilir. Sifarişçi tərəfindən xarici və yerli mütəxəssislərin iştirakı ilə limanın Baş Planı təkmilləşdirilərək müvafiq qaydada razılaşdırılıb və təsdiq edilib, layihə qrafiki buna müvafiq olaraq yenilənib. 
Tədbirlər Planı ilə müəyyən edilmiş məqsədlərə nail olmaq üçün seqmentlər üzrə inşaat işlərində ikinövbəli iş rejimi tətbiq edilib. Nəticədə işlərin dinamikası əvvəlki dövrlərlə müqayisədə beş dəfə artıb. Hazırda tikinti işləri yüksək sürətlə davam etdirilir və bu işlər kompleksin bütün seqmentlərini əhatə edir. Tikinti işlərinə 1500-ə yaxın işçi qüvvəsi və 300-ə qədər müxtəlif təyinatlı inşaat texnikası cəlb olunub. İnşaat işlərinin müvafiq müqavilələrə əsasən liman ərazisinin iki hissəsində - quru və dəniz seqmentlərində aparılması nəzərdə tutulur.
Görülən işlər Xəzər dənizində üzən gəmilərin limana təhlükəsiz və sərbəst yanalmasını təmin etmək imkanı verir. Hazırda limana çəkisi 7-8 min tonadək gəmilər daxil olur. Layihələndirmə zamanı liman akvatoriyasında dərinliyin 7 metrdən 9 metrə qədər artırılma imkanı da nəzərə alınıb ki, bu da gələcəkdə çəkisi 12 min tona qədər olan gəmilərin də sərbəst yanalmasını təmin edəcək.
Prezident İlham Əliyevə yeni Ro-Ro terminalı barədə məlumat verildi. İldə 60 minə yaxın TIR və ya 1,8 milyon ton yük qəbul etmək imkanında olan terminal ən müasir texniki tələblərə uyğun tikilib. Terminaldakı birinci körpünün illik yükaşırma qabiliyyəti 800 min ton, ikinci körpününkü isə 1 milyon tondur. Ro-Ro terminalı iki yanalma körpüsündən ibarətdir. Birinci körpünün uzunluğu 222 metr, ikinci körpünün uzunluğu isə 190 metrə yaxındır. Terminal daşımaların avtomobil-su və su-avtomobil seqmentlərində təkərli texnikanın daşınması üçün nəzərdə tutulur.
Dövlətimizin başçısı terminalın açılışını etdi.
Buradakı sistem suyun səviyyəsinin enib-qalxmasından asılı olmayaraq gəmilərin təhlükəsiz şəkildə körpüyə yanalmasını təmin edir. Layihə qrafikinə əsasən, bu il yanvarın sonunadək digər yeddi ümumi yük körpüsünün tikintisi tamamlanacaq. 2018-ci ilin birinci rübünün sonunadək isə anbarların, yardımçı binaların, digər əlaqəli infrastruktur obyektlərinin inşasının, onların mühəndis-kommunikasiya xətlərinin çəkilməsinin, həmçinin yardımçı sistemlərin quraşdırılmasının yekunlaşdırılması nəzərdə tutulur. Limanın əməliyyat binasının inşası isə bu ilin mayında bitəcək.
Layihə çərçivəsində müasir tələblərə cavab verən informasiya texnologiyaları və təhlükəsizlik infrastrukturunun yaradılmasına xüsusi diqqət göstərilir. Bu məqsədlə liman ərazisində əməliyyatların səmərəli idarə olunmasını təmin edəcək Liman İdarəetmə və İnformasiya Sisteminin və digər informasiya texnologiyaları komponentlərinin tətbiqi, eləcə də Gəmilərin və Liman Vasitələrinin Mühafizəsi üzrə Beynəlxalq Kodeksin tələblərinə uyğun mühafizə sisteminin yaradılması nəzərdə tutulur.
İnformasiya texnologiyaları komponentinin tətbiqi ilə bilavasitə liman əməliyyatlarının səmərəliliyinin yüksəldilməsi təmin ediləcək. Ro-Ro terminalında tətbiq edilən və tam avtomatlaşmış informasiya texnologiyaları modullarından biri olan Liman Əməliyyat İdarəetmə Sistemi bütün prosesləri rahat və şəffaf şəkildə həyata keçirməyə imkan verir.
Belə ki, Azərbaycanın dövlət sərhədini keçən və bu limana istiqamətlənən yükün elektron bəyannaməsi Dövlət Gömrük Komitəsinin xətti ilə buradakı Əməliyyat İdarəetmə Sisteminə daxil olur. Nəticədə yükün limana gəlmə tarixi bəlli olur, onun gözləmə ərazisində yeri ayrılır, ödəmə xərci onlayn formada daşıma şirkətinə göndərilir. Limana daxil olan nəqliyyat vasitəsinin qeydiyyat nişanına əsasən yükə dair məlumat əməliyyat sistemində əks olunur və yük sahibi bu məlumatı müşahidə edə bilir.
Sənədləşdirmə bitdikdən sonra TIR gəmiyə yüklənir, təyinat limanı isə yük, onun çatdırılma vaxtı və gəmi barədə məlumat əldə edir. Hazırda bu sistem vasitəsilə müvafiq dövlət və özəl qurumların, eləcə də Gürcüstan, Qazaxıstan və Türkmənistan limanlarının şəbəkəyə qoşulması işləri aparılır.
Sonra dövlətimizin başçısına hazırda Bakı Beynəlxalq Dəniz Ticarət Limanı kompleksinin inşaat ərazisində görülən işlər barədə məlumat verildi.
Prezident İlham Əliyev inşaat ərazisini gəzdi, işlərin gedişi ilə yaxından tanış oldu.
Yeni Bakı limanının tikintisində ən müasir standartlara cavab verən son mühəndislik yeniliklərindən istifadə olunur.
Layihə çərçivəsində, həmçinin gəmilərdən toplanmış neft tərkibli və məişət sularının təmizlənməsi üçün Xəzər dənizi hövzəsində ilk dəfə ən son texnologiyaya əsaslanan suyun bioloji təmizlənməsi qurğuları tikilib. İndiyədək 11 dəmir yolu xəttindən ibarət vaqonların qəbulu, göndərilməsi və çeşidlənməsi parkı yaradılıb.
Yükləmə-boşaltma əməliyyatlarının səmərəliliyinin yüksəldilməsi məqsədilə Almaniyanın “Ardelt” şirkətindən müxtəlif yük təyinatlı yeni portal texnika alınıb və hazırda quraşdırılması həyata keçirilir.
Yeni liman ötən il istismara verilmiş Bakı-Tbilisi-Qars dəmir yolu xətti üçün bilavasitə yükcəmləyici məntəqə funksiyasını yerinə yetirəcək. Beləliklə, Şimal, Cənub, Şərq və Qərb istiqamətlərindən dəhlizlər üzrə ölkəyə daxil olan yük axınlarının yeni liman kompleksində cəmlənərək, buradan Bakı-Tbilisi-Qars dəmir yolu xətti ilə Avropa istiqamətində və ya gəmilər vasitəsilə Şərq istiqamətində nəql olunmasını təmin edən səmərəli və dayanıqlı logistik zəncirin formalaşdırılması üçün zəmin yaranacaq.
Yeni limanın ərazisi də daxil olmaqla ətraf ərazilərdə azad iqtisadi zonanın yaradılması nəzərdə tutulur ki, bu da mühüm nəqliyyat qovşağı kimi limana daha geniş tranzit və daşıma imkanları təmin edəcək.
Prezident İlham Əliyevin rəhbərliyi ilə həyata keçirilən bu layihələr ölkə iqtisadiyyatının, xüsusilə qeyri-neft sektorunun inkişafında müstəsna rolu olan nəqliyyat infrastrukturunun müasirləşdirilməsinə, tranzit imkanlarının genişləndirilməsinə mühüm töhfə verir, Azərbaycanın tranzit potensialını gücləndirir.
















































































Kamil HƏMZƏOĞLU
www.oxu.az
"
"Deputatların maaşlarının artması xəbəri yalan çıxdıMillət vəkillərinin əməkhaqlarında 800 manat artımın baş verməsi haqqında deyilənlər təsdiqini tapmayıb.
Oxu.Az xəbər verir ki, bu gün bəzi media orqanlarında deputatların məvaciblərində artımın baş verdiyi haqda məlumatlar yayılıb.
Amma bununla bağlı xəbərlər rəsmi təsdiqini tapmayıb, parlamentdən bu yöndə iddiaların həqiqətə uyğyun olmadığı vurğulanıb. 
Daha doğrusu, parlamentin İşlər müdiri xidmətinin Maliyyə şöbəsinin müdir müavini Cavid Möhbalı mətbuata açıqlamasında iddia edib ki, deputatların maaşlarının 800 manat artması ilə bağlı məlumatlar əsassızdır.
“Kimlərsə məsələni qarışdırır. 2018-ci ilin büdcəsində MM-ə ayrılan vəsaitin artmasından irəli gələrək deputatların xarici ezamiyyət xərclərində artım nəzərdə tutulur. Bu, əvvəlki illə müqayisədə müəyyən artımdır, lakin qeyd olunan rəqəm qədər deyil. Deputatların əməkhaqqında isə heç bir artım yoxdur…”, - deyə o sözlərinə əlavə edib. 
www.oxu.az
"
"Prezident səfirlərin etimadnamələrini qəbul etdi – FOTOPrezident İlham Əliyev Ekvatorial Qvineyanın Azərbaycanda yeni təyin olunmuş fövqəladə və səlahiyyətli səfiri Xose Esono Miça Akenqin etimadnaməsini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
Azərbaycan Respublikasının Prezidenti İlham Əliyev Nigeriya Federativ Respublikasının ölkəmizdə yeni təyin olunmuş fövqəladə və səlahiyyətli səfiri Hamzat İbrahimin, Monqolustanın ölkəmizdə yeni təyin olunmuş fövqəladə və səlahiyyətli səfiri Bold Ravdanın, Bosniya və Herseqovinanın ölkəmizdə yeni təyin olunmuş fövqəladə və səlahiyyətli səfiri Bakir Sadoviçin etimadnaməsini qəbul edib.























Kamil HƏMZƏOĞLU
www.oxu.az
"
"Səfir dəstək istədi - VİDEO
Altı il Litvada fəaliyyətdən sonra yenidən etimad göstərilərək Tacikistanda ölkəmizi təmsil etmək şərəfinə nail olduq.
Oxu.Az xəbər verir ki, bunu ötən ilin son günlərində ölkə prezidenti İlham Əliyevin sərəncamı ilə Azərbaycanın Tacikistanda fövqəladə və səlahiyyətli səfiri təyin olunan Həsən Məmmədzadə öz “Facebook” səhifəsində yazıb.
“Bu gün Düşənbədəki ilk iş günümüzdə sizinlə Litvadakı fəaliyyətimizin əsas məqamları ilə bağlı videonu diqqətinizə təqdim edirik. Sizin də dəstəyinizlə qarşıdakı illərdə də fəal olmağa çalışacağıq”, – deyə səfir yazıb.
Həmin videonu təqdim edirik:

Kamil HƏMZƏOĞLU
www.oxu.az

"
"Eldar İbrahimov: YAP ədalətli seçkilərin təminatçısı olacaqYeni Azərbaycan Partiyası hər zaman seçkilərə hazırdır.
Oxu.Az xəbər verir ki, bunu Yeni Azərbaycan Partiyasının (YAP) İdarə Heyətinin və Siyasi Şurasının üzvü, parlamentin komitə sədri Eldar İbrahimov deyib.
Onun sözlərinə görə, YAP bəzi partiyalar kimi, sadəcə, seçkilərdən seçkilərə hazırlaşmır, bu, daimi bir prosesdir.
“Hakim partiya daim seçkilərə hazır vəziyyətdədir. Seçki - istər parlament, istərsə prezident seçkiləri olsun - başa çatdı, səhərisi gün YAP seçkiyə hazırlıqlara başlayır. Biz bəzi özlərindən razı, amma cəmiyyətdə sosial dayaqları, nüfuzları olmayan partiyalar kimi, oturub seçkilərə rəsmən strart veriləcəyi günü gözləmirik, seçki hazırlıqları hər zaman diqqətimizdə və gündəmimizdədir. Ona görə də hər an istənilən seçkilərə hazır vəziyyətdəyik.
Qarşıdan növbəti prezident seçkiləri gəlir. Partiyamızın rəhbər şəxslərinin, o cümlədən, YAP sədrinin müavini və icra katibi Əli Əhmədovun  bugünlərdə vurğuladığı kimi, Azərbaycan dövləti, YAP iqtidarı ölkədə azad, ədalətli seçkilərin keçirilməsində maraqlıdır və hər zaman olduğu kimi, bu dəfə də bu prosesin şəffaf aparılması üçün hər cür bərabər imkanlar, şərait yaradılıb. Zamanı gələndə bu istiqamətdə gərəkən nə varsa, hamısı icra olunacaq, təmin ediləcək. Çünki biz başqalarının diktəsi ilə hərəkər etmirik, oturub-durmuruq. Biz müstəqil siyasət yeridirik. 
Demokratiya, demokratik seçkilər də  bizim öz könüllü seçimimizdir. Odur ki, Azərbaycanda 2018-ci ilin payızında keçiriləcək növbəti prezident seçkiləri ilə bağlı kimsənin iradı ola bilməz. Azərbaycan dövləti, YAP, İlham Əliyev hakimiyyəti hər zaman olduğu kimi, builki seçkilərin də demokratik və azad keçirilməsi üçün hər cür imkan və şərait yaradacaq, yəni, demokratik, azad, ədalətli seçkilərin təminatçısı olacaq. Buna kimsənin şübhəsi ola bilməz. 2018-ci il prezident seçkiləri də Azərbaycanın demokratiya yolunda irəli doğru daha biri addım olacaq”, – deyə YAP rəsmisi bəyan edib.
Kamil HƏMZƏOĞLU
www.oxu.az
"
"Xaçmazda yol tikintisinə 10,1 milyon manat ayrılıdıAzərbaycan prezidenti İlham Əliyev Xaçmaz rayonunun Çarxı–Qalağan–Hacılar–Xanlıqoba–Sayad–Məmmədxanlı avtomobil yolunun tikintisi ilə bağlı tədbirlər haqqında sərəncam imzalayıb.
Oxu.Az-ın xəbərinə görə, sərəncama əsasın, səkkiz min nəfər əhalinin yaşadığı 8 yaşayış məntəqəsini birləşdirən Çarxı–Qalağan–Hacılar–Xanlıqoba–Sayad–Məmmədxanlı avtomobil yolunun tikintisi məqsədi ilə Azərbaycan Respublikasının 2018-ci il dövlət büdcəsinin dövlət əsaslı vəsait qoyuluşu xərclərinin bölgüsündə avtomobil yollarının tikintisi və yenidən qurulması üçün nəzərdə tutulmuş vəsaitin 10,1 milyon manatı Azərbaycan Avtomobil Yolları Dövlət Agentliyinə ayrılıb.
Maliyyə Nazirliyinə bu sərəncamın 1-ci hissəsində göstərilən məbləğdə maliyyələşməni təmin etmək, Nazirlər Kabinetinə sərəncamdan irəli gələn məsələləri həll etmək tapşırılıb.
E.Ə.
www.oxu.az
"
"Ekspert: Bakı İranda sabitliyin pozulmasında maraqlı deyilÖtən həftə İranda baş verən hadisələr xarici və yerli kütləvi informasiya vasitələrində gündəmi zəbt etdi. İranda daxili siyasi vəziyyətin pisləşməsi bir çox sualları ortaya qoydu. Əsas sual regionun hadisələrin bu məcrada inkişafına nə dərəcədə hazır olmasıdır. İranda vəziyyətin nəzarətdən çıxması  bütün post-sovet  məkanında, o cümlədən Qafqazda  sabitliyin pozulmasına gətirib çıxara bilər.
Azərbaycan və ümumilikdə Qafqaz regionunun İranda xaosa nə dərəcədə hazır olması sualını “Baku Network”un direktor müavini, ekspert Gülnarə Məmmədzadə Oxu.Az-a verdiyi müsahibədə cavablandırıb.
- Siz İranda mövcud vəziyyəti necə dəyərləndirirsiniz, sizcə, bundan sonra hadisələr hansı şəkildə inkişaf edəcək?
- Hal-hazırda bütün dünyanın diqqəti İrana yönəlib. Ancaq ölkənin daxili siyasətinin özəlliklərini, İran cəmiyyətinin mənəvi və sosial-mədəni xüsusiyyətlərini bilmədən, anlamadan İran kimi ölkədə mövcud vəziyyəti qiymətləndirmək çətin məsələdir.
Məlum olduğu kimi, İranda müşahidə olunan son etiraz aksiyaları iki mənbədən -  bütün maraqlı tərəflərin xüsusi xidmət orqanları tərəfindən idarə olunan həm daxili, həm də xarici mənbələrdən qaynaqlanır.
Sualı başqa cür qoymaq lazımdır: təxribat “daşını atdıqdan” sonra kim daha əvvəl reaksiya verdi - qabaqlamaq məqsədilə özününkülər, yoxsa  xəbərdarlıq məqsədilə əcnəbilər?
Yəqin ki, ABŞ-İsrail tandeminin maraqları ilə əlaqədar xarici faktorlar Trampın verdiyi təkanla İranda şərti olaraq “islahatçılara” və “mühafizəkarlara” bölünən və əhali arasında yoxsulluq səviyyəsinin artması fonunda “hakimiyyət yorğanı uğrunda didişən” aparıcı siyasi qüvvələrin mühitində ixtilafı işə salıb. Həmçinin mümkündür ki, potensial təhdidlər ərəfəsində qüvvələr balansını müəyyən etmək və daxili “əhval-ruhiyyəni” öyrənmək üçün xarici opponentlərin reaksiyasını araşdırmaq üçün belə bir siyasi qığılcıma ehtiyac var idi.
Nəticədə, Xamneyi və Ruhaninin simasında özünüqoruma instinktinin işə salındığını və rejimin sütunlarına fundamental təhlükə fonunda hakimiyyət mərkəzlərinin dil tapmaq bacarığını itirmədiklərini nümayiş etdirən bəyanatlar səsləndirildi.
Digər tərəfdən, beynəlxalq ictimaiyyət bu hadisələrə reaksiya göstərdi. Həmin reaksiyalardan gələcəkdə, növbəti  mərhələlərdə nəticə çıxarılacaq...
Bu məsələ BMT təhlükəsizlik şurasının iclasında artıq qaldırılıb. Amerikalı siyasətçilər artıq İranda bu və ya digər versiyada “Suriya ssenarisinin” təkrarlanması ehtimalından dəm vurur. Bu özü də maraqlı məsələdir və ayrı mövzudur.
Əlbəttə ki, Qərbin təzyiq alətinə çevrilmiş sanksiyaların əvvəlki mərhələlərində İran cəmiyyəti daxili səfərbərlik və konsolidasiya hesabına bunun öhdəsində gəlmişdisə, hazırda sistem ilk növbədə daxildən belə təzyiqlərə daha həssas olub. İnqilab ideyaları əvvəllər cəmiyyətdə nisbi sosial ədaləti aşılasa da, bir neçə onillik keçdikdən sonra, sosial təbəqələşmənin paslanması və bunun  patriarxal nizamın köhnəlməsi ilə müşayiət olunması sistemin möhkəmliyini bir qədər pozmuş  oldu.
Bundan başqa,  qlobal ambisiyalar dalınca düşən dövlətlər  dünyada gedən münaqişələrə müdaxilə etməklə, öz ölkələrinin maddi və insan resurslarını hədsiz dərəcədə tükədir, bununla da ölkədaxili narazılıqların meydana gəlməsinə yol açır. Bu, İran kimi ölkədə də ölkənin sabitlik sütunlarını silkələyə biləcək ən güclü amildir.
- İran regionun  sıradan bir dövləti deyil. Bu ölkədə hadisələrin hansı məcrada inkişaf edəcəyi regionun  digər ölkələrinə, o cümlədən Azərbaycana bilavasitə təsir göstərəcək. İranda vəziyyətin pisləşməsi Azərbaycanı hansı risklərlə üz-üzə qoyur?
- Əlbəttə ki, təsir edir və edəcək. Söhbət ilk növbədə yaxın regiondan gedir. Xüsusilə, Rusiya, Türkiyə, Azərbaycan, Ermənistan...
İranı Rusiya və Türkiyə ilə müttəfiqlikdən ayırmağın kimlərin marağında olduğu göz qabağındadır. Bu, gündən-günə dünya güc mərkəzinin daha nəzərəçarpan formatına çevrilir.
Ancaq söhbət təkcə iri oyunçulardan yox, eyni zamanda, kiçik oyunçulardan gedir. İnanmıram ki, məsələn, Ermənistan İranın Türkiyə və Azərbaycanla yaxınlaşmasına və ya Tehran, Moskva və Bakının iştirakı ilə “Şimal-Cənub” layihəsinin gerçəkləşdirilməsinə rəğbət bəsləsin. İndiki şəraitdə nə Türkiyə, nə Azərbaycan, nə də Rusiya İranda sabitliyin pozulmasında maraqlı deyil. Belə ki, transmilli və birgə regional layihələrə böyük ümidlər var.
Azərbaycan üçün risklər İranla irimiqyaslı layihələrin “havada qalması” və Cənubi Azərbaycandan böyük insan axınının baş verməsi ehtimalı ilə bağlıdır.
Azərbaycan daxili sabitliyi və multikultural ənənələri qoruyub saxlayan bir ölkə kimi bu böyük regionda yaşayan insanların diqqətini daha çox cəlb etməyə başlayıb. Hələlik bu, turizm prizmasından inkişaf edir.
- Sizcə, İranda sabitliyin pozulmasının bütün Qafqaz regionunda, o cümlədən Rusiyada stabilliyə təsir etmək ehtimalı varmı?
- Əlbəttə. Ancaq inanmıram ki, İranda sabitlik irimiqyaslı şəkildə pozulsun, üstəlik, qısa bir müddətdə. Daha çox hakimiyyət sisteminin transformasiyasını və bunun təsiri altında cəmiyyət strukturunda dəyişiklikləri gözləmək olar. Dini təsir faktorunun minimallaşdırılmasını istisna etməməliyik. Ancaq bu proses və onun hansı şəkildə inkişaf edəcəyini, region ölkələrinə hansı təsirləri göstərəcəyini qabaqcadan proqnozlaşdırmaq çətindir.
www.oxu.az
"
"Müttəfiq müttəfiqin cibinə girməzBir dövlətdə fərqli ciblərlə?Azərbaycana yaxın, dost və çəkinmədən deyə bilərik ki, əziz dövlətlər olan Rusiya və Belarus arasında münasibətlərində yenidən pisləşmə qeydə  alınıb. Bu dəfə iki dövlətin sözü yükdaşıma məsələsinə görə çəp düşüb. Vəziyyətin qısa icmalı belədir: Belarus Rusiyadan rüsumsuz (bir daha təkrarlayaq və böyük hərflərlə qeyd edək: RÜSUMSUZ) əsaslarla neft alır, onu öz neft emalı zavodlarında emal edir və böyük hissəsini Avropaya ixrac edir. Belaruslar neft məhsullarının ixracında Baltikyanı ölkələrin – Litva və Latviyanın nəqliyyat infrastrukturuna üstünlük verir və bunu coğrafi yaxınlıq və əlverişli daşınma tarifləri ilə əsaslandırır.
Neft məhsulları ilə birgə həmin istiqamətlərdə ixracyönümlü başqa məhsullar da, məsələn, gübrə də göndərilir. Belə olan halda Rusiyanın Ust-Luqa, Primorsk və Leninqrad vilayətinin digər dəniz limanları bir kənarda qalır. Halbuki Ventspil, Riqa və Klaydep limanlarından nəql olunan yüklər həmin limanlardan keçsəydi, Rusiya limanları daha böyük gəlirlər götürə bilərdi.
Statistikaya görə, 2016-cı ildə Belarusla Latviyanı birləşdirən dəmiryolu xətti ilə 15,6 milyon ton yük, o cümlədən 5,4 milyon ton neft məhsulu daşınıb; bu, ümumilikdə Latviyada dəmiryolu xətti ilə nəql olunan neft yüklərinin 79 faizini  təşkil edir.
Qeyd edək ki, bu məsələ əvvəllər də bir neçə dəfə qaldırılıb və Moskva hər dəfə əvvəlcə taktiki şəkildə eyham vurur, sonra isə Minskə açıq-aşkar bildirirdi ki, müttəfiq dövlət qarşısında götürülmüş öhdəliklərdən yayınmaq olmaz və qardaşlıq prinsiplərinə sadiq qalmaq lazımdır. Lakin hər dəfə Kreml əvvəl incə, daha sonra isə kobud şəkildə rədd cavab alıb. İş o həddə çatıb ki, Belarus Rusiyanın tranzitlə Avropaya ixrac etdiyi qaz tariflərini yenidən nəzərdən keçirməklə hədələyib.
Ancaq bu dəfə, görünən odur ki, daş dəmirə rast gəlib və rusiyalılar geri çəkilmək niyyətində deyil. Bu dəfə Moskva faktiki olaraq Minskə ultimatum göndərərək, neft emal edən zavodların istehsal etdiyi məhsulların tranzitini öz limanlarına doğru yönləndirməyə məcbur etməyə başlayıb.
Bu yaxınlarda Kalininqrad vilayətinin Pioner qəsəbəsində Rusiyanın şimal-qərbində nəqliyyat infrastrukturunun inkişafı üzrə keçirilən iclasda Rusiya prezidenti Vladimir Putin Belarusun neft emal edən zavodlarını Rusiya dəmiryolu xətlərindən istifadəyə məcbur etməyi təklif etmişdi.
“Belarus neft emalı zavodlarında bizim neftimiz emal olunur, başqası yoxdur və çətin ki, peyda olacaq. Ona görə bu məsələni konkretləşdirmək lazımdır - bizim neftin bizim infrastrukturdan istifadə məsələlərinin qarşılığında alınması baş verməlidir.”, – deyə Putin bildirib.
Etiraf etməliyik ki, müəyyən dərəcədə rəsmi Minskin mövqeyini anlamaq olar, belə ki, Rusiya portları Belarusun neft emalı zavodlarından azı 800 kilometr aralıda yerləşir. Bu, Baltikyanı portlardan xeyli uzaqdır. Burada başqa bir arqument gətirilir; öz tariflərini heç cür tənzimləyə bilməyən və limanların, dəmiryolu infrastrukturunun fasiləsiz fəaliyyətini təmin edə bilməyən ruslardansa Avropa standartlarına keçmiş baltikalılara bel bağlamaq daha asan və daha məqsədəuyğundur. Ancaq hesab olunur ki, təkcə yükdaşınmanın kilometrajının, logistikanın və digər iqtisadi faktorların bəsit qiymətləndirilməsi kifayət etmir, məsələyə daha geniş aspektdən baxmaq lazımdır.
Baltikyanı ölkələrlə bağlı məsələ indiki halda çox aydın və sadədir. Emal olunmuş Rusiya neftinin daşınmasından o ölkələr xeyir götürür ki, rəsmi Moskvanı bir nömrəli potensial düşmən sayır və NATO-nun hesabına onun şişirdilmiş təcavüz imkanlarına qarşı silahlanır. Bəs burada məntiq hanı? Rusiya ilə yaxınlıqdan alınan pullar yaxşıdır, amma buna rəğmən, ordunu ona qarşı müasirləşdirmək və silahlandırmaq lazımdır?! Üstəlik, bu həmçinin daşınmalardan əldə olunmuş pulların hesabına baş verir.
Buna baxmayaraq, məsələ artıq həllini tapmaqdadır və yükdaşımaları elə şəkildə tənzimlənir ki, Baltikyanı dövlətlərin əlləri Rusiyanın özünün qazana biləcəyi gəlirlərdən kənarda qalsınlar. Misal üçün, şimal-qərbi Rusiya limanlarında yük dövriyyəsinin 2020-ci ilə kimi ilə 60 milyon ton həcmində artırılması ilə bağlı planlar var. Baltikyanı ölkələrin portlarından boşaldılan Rusiya yüklərinin ümumi həcminin ötən il 42,5 milyon ton təşkil etdiyini nəzərə alsaq, 2020-ci ilə kimi Latviya və Estoniya portlarının hazırkı həcmlərin 60%-dən məhrum olacağını demək olar. “PricewaterhouseCoopers” auditor şirkətinin araşdırmasına görə, Estoniyada beynəlxalq yükdaşınmaları 2005-2015-ci illərdə təxminən 50% civarında  azalıb. Rusiyanın tədricən həmin limanlardan imtina etməsi ilə yük dövriyyəsi 26 faiz aşağı düşüb, dəmiryolu xətti ilə yük daşınmaları isə 68 faizə qədər ixtisar olunub. Ümumi götürdükdə, əvvəlki illərin siyasətini nəzərə alsaq, Litva, Latviya və Estoniyanın ümumi yük dövriyyəsi 2016-cı ildə 138,94 milyon tona qədər ixtisar olunub. Buna görə də baltikalılar Belarus yükünün, xüsusilə emal olunmuş neft məhsullarının daşınmasında iştirak etmək üçün belə canfəşanlıq edir.
İndi isə qayıdaq rəqəmlərə istinad edən Minskin mövqeyinə. İddia olunur ki, neft məhsullarının Baltikyanı ölkələrin limanlarından aşırılmasının xərci bir ton üçün 6-8 dollar təşkil edir, halbuki Rusiya limanlarında bu göstərici 12-18 dollar arasında dəyişir. Arqumentdir! Ancaq bu arqumenti sıradan bir strateji tərəfdaş olmayan, faktiki olaraq həmin ölkə ilə quru sərhədi olmayan müttəfiq dövlətə “yeritmək” nə dərəcədə düzgündür?
O Azərbaycandır ki, həm Rusiya, həm də Belarusla strateji tərəfdaşlığa istinad edə və gözü götürməyən bir çoxlarının rəylərinə zidd olaraq, Bakı-Tbilisi-Ceyhan neft kəmərinin inşasının nəqletmədə alternativ yaratdığı üçün bütün dövlətlərə faydalı olduğunu dünyaya sübut edə bilsin.
O Azərbaycandır ki, Bakı-Tbilisi-Qars dəmiryolu xəttinin guya böyük xərclər tələb etdiyi və özünü doğrultmayacağı ilə bağlı tez-tez səslənən rəylərə baxmayaraq, hamıya sübut edir ki, bu yol maraqlı olmaqdan savayı, Azərbaycanın qonşuları üçün də xeyirlidir, belə ki, yük daşınmasına alternativ yaradır.
O Azərbaycandır ki, bütün çətinliklərə və əngəllərə baxmayaraq, təbii qazını Avropaya çıxaran zaman heç bir strateji tərəfdaşına badalaq gəlmir, müttəfiqlərini bu marşrutlardan faydalanmaq imkanından məhrum etmir. Axı həqiqətən, müttəfiq dövlətin, üstəlik, sənə çörək verən dövlətin (bir daha xatırladaq ki, Belarusa neft rüsumsuz əsaslarla daxil olur) ziyanına işləmək  düzgün iş deyil. Bəs siz necə düşünürsünüz?!
Dünyamalı NURŞƏRƏF
www.oxu.az
"
"Səməd Seyidov AŞPA-dakı nümayəndə heyətinin dəyişməsini şərh etdiAvropa Şurası Parlament Assambleyasının yanvar sessiyasına Azərbaycan nümayəndə heyəti yenilənmiş tərkibdə gedəcək.
Oxu.Az APA-ya istinadla xəbər verir ki, bunu Milli Məclisin Avropa Şurası Parlament Assambleyasında (AŞPA) nümayəndə heyətinin rəhbəri Səməd Seyidov deyib.
O bildirib ki, təşkilata üzv ölkələr AŞPA-nın qış sessiyasına nümayəndə heyətlərinin yeniləşmiş tərkibi ilə qatılacaq.
“Bu, AŞPA-ya üzv dövlətlərdə qəbul olunmuş normal prosesdir. Azərbaycan nümayəndə heyətinin tərkibində də rotasiya qaydasında dəyişiklik edilib. Belə ki, deputatlardan Ülviyyə Ağayeva, Elşad Həsənov və Asim Mollazadə yeni tərkibə daxil ediliblər.
Nümayəndə heyətinin keçmiş üzvləri Elxan Süleymanov, Elşən Musayev və Müslüm Məmmədov parlamentin beynəlxalq əlaqələrinin digər istiqamətlərində fəaliyyətlərini davam etdirəcəklər”, - deyə Səməd Seyidov qeyd edib.
www.oxu.az
"
"Ekspert: Qərb heç vaxt Qarabağın qaytarılmasına razı olmayacaq - MÜSAHİBƏGeridə qoyduğumuz ili, Qarabağ münaqişəsinin həlli ilə bağlı  Azərbaycan və Ermənistan arasında aparılan danışıqlar prosesi  baxımından ən aktiv illərdən hesab etmək olar. 2017-ci il həm də onunla yadda qaldı ki, cəmiyyət ATƏT-in Minsk qrupu həmsədrlərinin, xüsusilə Rusiya və ABŞ-ın  münaqişənin həlli yolları ilə bağlı açıq-aşkar fikir ayrılıqlarının şahidi oldu.
Bütün bu məsələlər, o cümlədən Qarabağ münaqişəsinin həlli prosesi ilə bağlı gözləntilər barədə Oxu.Az-a Rusiyanın xarici siyasət, müdafiə və təhlükəsizlik sahələri üzrə eksperti Qriqori Trofimçuk açıqlama verib.
- 2017-ci ildə Dağlıq Qarabağ münaqişəsinin həlli  ilə bağlı danışıqlar prosesində yüksək fəallıq qeydə alındı. 2018-ci illə bağlı gözləntiləriniz barədə fikrinizi öyrənmək maraqlı olardı...
 - Danışıqlar prosesinin fəallığı kifayət qədər yüksək olub. Baxmayaraq ki, 2016-cı ilin aprelindən sonra fərqli, dağınıq xarakter almışdı. Misal üçün, həmin ilin, 2016-cı ilin sonlarına yaxın aktivlik xeyli aşağı idi. Danışıqların açıq müharibənin qarşısını aldığı faktına baxmayaraq və bir çox proses iştirakçılarına görə bu, az göstərici olmasa belə, fəallıq - sırf texniki parametrdir, praktiki nəticə sıfıra bərabərdir.
Sıfır ona görə ki, il yarımdan çoxdur ki, Azərbaycanın bir qarış da torpağı geri qaytarılmayıb. Yəni, rəsmi Bakı danışıqlar prosesində qarşıya qoyduğu məqsədə çata bilməyib. Belə ki, Rusiya və Ermənistandan fərqli olaraq, müharibəyə yol verilməməsi Bakının məqsədi olmayıb.
- 2018-ci illə bağlı ekspertlərin rəyləri fərqlidir. Bəziləri hesab edir ki,  Rusiyada, Azərbaycan və Ermənistanda prezident seçkiləri fonunda vəziyyət sabit olacaq, digərləri isə gərginliyin artacağını düşünür. Qarabağ münaqişəsi ətrafında hadisələrin inkişafını necə görürüsünüz?
- 2013-2014-cü illərdə Ukrayna hadisələri ilə əlaqədar regional və geo-siyasi düzümün pozulmasından sonra Qarabağ mövzusu aidiyyəti üzrə səngiyə bilməz. Xatırladaq ki, Ermənistan-Azərbaycan təmas xəttində son illər ərzində ilk dəfə olaraq vəziyyətin ciddi şəkildə pisləşməsi 2014-cü ilin avqustunda baş verdi. Azərbaycan  faktiki olaraq qarşıya belə bir sual qoymuşdu: Rusiya Krımı qaytarmağa qadirdirsə, Azərbaycan Qarabağı geri almağı niyə bacarmasın?
Bundan sonra bütün işlər tərs getdi.  Bundan savayı, Yaxın Şərq qeyri-sabitliyi qəbilindən olan, tədricən şimala, Cənubi Qafqaza doğru qalxan digər faktorlar da mövcuddur.  Belə şəraitdə Qarabağ kənarda qala bilməz, onun gələcək regional müharibələr çərçivəsində vasitəçilik rolu  əhəmiyyətli dərəcədə artmaqdadır.
Regionun bu və ya digər ölkəsində keçirilən prezident seçkiləri, qeyd olunan hadisələrin inkişafını müəyyən edən faktorlarla müqayisədə, mütəmadi baş verən daha zəif siyasi “sərgüzəştlər”dir. Üstəlik, Rusiya, Ermənistan və Azərbaycanda əsas seçkilərin gedişi müəyyən çərçivədə ştat rejimindədir. Təbii ki, kimlərsə bundan sabitliyi pozmaq məqsədilə istifadə edəcək. Ancaq başlıca təhlükə digər mənbələrdən qaynaqlanır.
- 2017-ci ildə Qarabağ münaqişəsinin həlli prosesi ilə bağlı baxış bucağında, daha dəqiq desək, “Lavrov planı” ilə Qərbin baxış bucağı arasında açıq-aşkar ixtilaflar ortaya çıxdı və bu, cəmiyyətin diqqətindən kənarda qalmadı. Sizcə, hansı plan Azərbaycan və Ermənistan üçün daha səmərəlidir?
- Bakı və İrəvanın üzləşdiyi yeni xarici təhdidləri nəzərə alsaq, Qarabağ üzrə “qapıları kənar şəxslərin üzünə bağlı olan” ikitərəfli danışıqlar formatı daha məqsədəuyğundur. Belə bir format zəruri siyasi intriqa yaradacaq. Sözügedən “Lavrov planına” gəlincə, RF xarici işlər naziri özü bildirib ki, belə bəlağətli adı olan heç bir plan yoxdur. Sadəcə, keçmişdə qəbul olunmuş bir yığın sənəd var ki, böyük istək olsa, onların əsasında istənilən an, istənilən ardıcıllıqda istənilən planı tərtib etmək olar.
Qərbin mövqeyinə gəlincə, bir sadə məsələni anlamaq vacibdir: Heç vaxt və heç bir şərtlə Qərb Azərbaycan torpaqlarının qaytarılmasını dəstəkləməyəcək. Belə ki, Azərbaycan ABŞ-ın yaxın tərəfdaşlarının, məsələn, Almaniyanın halqasında deyil. Həm Azərbaycan, həm Ermənistandan  ayrı olan Qarabağ Qərb üçün hadisələrin inkişafı prizmasından daha əlverişli model hesab olunur.
Digər tərəfdən, keçmişdə Qarabağ probleminin həlli üçün qəbul olunmuş qərarların icra olunması ilə bağlı nominal çağırışları necə səsləndirirdisə, bundan sonra da belə çağırışların şahidi olacağıq, necə ki, 1994-cü ildə bunun şahidi olmuşduq. Burada təzə heç nə yoxdur.  Bu baxımdan, Rusiya və Qərbin mövqeləri tam üst-üstə düşür. Bu mərhələdə Azərbaycan və Ermənistan üçün  hadisələrin  inkişafı baxımından ən qənaətbəşx variant  irimiqyaslı regional müharibənin olmamasıdır. Əks təqdirdə, bu iki ölkə onun ağır fəsadlarından “sağ çıxmaya” bilər.  Gec-tez İran da yerindən tərpədiləcək və Azərbaycan Qarabağ müharibəsi ilə daha böyük çəkisi olan müharibənin fərqini öz üzərində hiss edəcək.
R.Q.
www.oxu.az
"
"İlham Əliyev Azərbaycanın pravoslav xristian icmasını təbrik etdiPrezident İlham Əliyev İsa Peyğəmbərin mübarək mövludu – Milad bayramı münasibətilə Azərbaycanın bütün xristian icmasını təbrik edib.
Oxu.Az xəbər verir ki, təbrikdə Azərbaycanda tarixən sivilizasiyalararası və mədəniyyətlərarası dialoq mühitinin mövcudluğunun, etnik-mədəni müxtəlifliyin günümüzədək qorunub saxlanılmasının çoxmillətli və çoxkonfessiyalı cəmiyyətimizdə ümummilli mənəvi-ictimai dəyərlərin, zəngin multikulturalizm və dözümlülük ənənələrinin formalaşmasında, vətəndaş həmrəyliyinin bərqərar edilməsində müstəsna rol oynadığı bildirilir. 
“Biz bu tarixi nailiyyəti milli dövlətçiliyimizin mühüm uğuru kimi qiymətləndirir, dilindən, dinindən, etnik mənsubiyyətindən asılı olmayaraq, bütün ölkə vətəndaşlarının hüquq və azadlıqlarının, eyni zamanda, vicdan və dini etiqad azadlığının təminatını dövlət siyasətinin prioritet istiqamətlərindən biri hesab edirik”, - dövlət başçısı qeyd edir.
Prezident İlham Əliyev vurğulayır ki, ölkəmizin bütün milli azlıqları kimi, pravoslav xristian icması da millətlərarası və dinlərarası münasibətlərə öz layiqli töhfələrini verməklə, Azərbaycanda gedən böyük inkişaf prosesində və vətəndaş cəmiyyəti quruculuğunda yaxından iştirak edir.
Milad bayramının yeniliyin, əmin-amanlığın, insanlar arasında mərhəmət və şəfqət duyğularının rəmzi kimi hər il Azərbaycanda təntənə ilə qeyd edildiyini bildirən dövlətimizin başçısı təbriki bu sözlərlə bitirir: “Bu nurlu bayram münasibətilə bir daha hamınıza səmimi təbriklərimi yetirir, ailələrinizə xoşbəxtlik, süfrələrinizə bol ruzi-bərəkət arzulayıram”. 
www.oxu.az
"
"Prezident yol tikintisinə pul ayırdıAzərbaycan prezidenti İlham Əliyev Ağdam rayonunun Əfətli–Hacıturalı–Həsənxanlı avtomobil yolunun tikintisi ilə bağlı tədbirlər haqqında sərəncam imzalayıb.
Oxu.Az-ın məlumatına görə, 5 min nəfər əhalinin yaşadığı 7 yaşayış məntəqəsini birləşdirən Əfətli–Hacıturalı–Həsənxanlı avtomobil yolunun tikintisi məqsədi ilə Azərbaycan Respublikasının 2018-ci il dövlət büdcəsinin dövlət əsaslı vəsait qoyuluşu xərclərinin bölgüsündə avtomobil yollarının tikintisi və yenidən qurulması üçün nəzərdə tutulmuş vəsaitin 2 milyon manatı Azərbaycan Avtomobil Yolları Dövlət Agentliyinə ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
www.oxu.az
"
"Patriarx Kirill İlham Əliyevə: Dövlət lideri kimi nümunə olmusunuzMoskvanın və bütün Rusiyanın patriarxı Kirill Azərbaycan Respublikasının prezidenti İlham Əliyevə təbrik məktubu ünvanlayıb.
Oxu.Az-ın xəbərinə görə, məktubda deyilir:
“Zati-aliləri, möhtərəm İlham Heydər oğlu.
Doğum gününüz münasibətilə Sizi ürəkdən təbrik edirəm.
Siz Azərbaycan naminə xidmət etdiyiniz uzun illər ərzində böyük idarəçilik təcrübəsi və siyasi təcrübə qazanmısınız, öz həmvətənləriniz üçün doğma ölkənin firavanlığı naminə bütün gücünü sərf edən, Qafqaz regionunda millətlərarası və dinlərarası münasibətlərin inkişafına sanballı töhfə verən dövlət lideri nümunəsi olmusunuz.
Azərbaycan Respublikasının rəhbərliyi ilə Rus Pravoslav Kilsəsinin Bakı və Azərbaycan Yeparxiyası arasında yaranmış konstruktiv qarşılıqlı münasibətlərin şahidi olmaqdan fərəh duyuram. Ümidvaram ki, bu qarşılıqlı əlaqələr bundan sonra da möhkəmlənəcək, insanlar arasında sülhün və həmrəyliyin bərqərar olmasına kömək edəcək.
Sizə möhkəm cansağlığı, Tanrının Sizə yardımçı olmasını və prezident kimi ali xidmətinizdə yeni-yeni uğurlar arzu edirəm”.
www.oxu.az
"
"20 Yanvar faciəsinin ildönümü ilə bağlı tədbirlər planı təsdiqləndiPrezident Administrasiyasının rəhbəri Ramiz Mehdiyevin sərəncamı ilə “20 Yanvar faciəsinin iyirmi səkkizinci ildönümünün keçirilməsi ilə bağlı tədbirlər planı” təsdiq edilib.
Oxu.Az-ın məlumatına görə, sənədə əsasən, respublikanın şəhər və rayonlarında, idarə və təşkilatlarda 20 Yanvar hadisələri ilə bağlı konfrans, toplantı və mühazirələrin təşkili, 20 Yanvar gününün Azərbaycanın suverenliyi, istiqlaliyyəti və ərazi bütövlüyü uğrunda mübarizə rəmzi kimi qeyd olunması ilə bağlı tədbirlərin keçirilməsi, mədəniyyət ocaqlarında faciəyə həsr olunmuş tamaşaların, bədii və sənədli filmlərin nümayiş etdirilməsi nəzərdə tutulur.
Həmçinin dünya ictimaiyyətinin diqqətini bu faciəyə yönəltmək məqsədilə Azərbaycanın xarici ölkələrdəki diplomatik nümayəndəlikləri və icmaları vasitəsilə müvafiq tədbirlərin keçirilməsi, dünyanın aparıcı kütləvi informasiya vasitələrində, eləcə də, televiziya kanallarında və internet şəbəkələrində 20 Yanvar hadisələri barədə müxtəlif dillərdə materialların hazırlanması və yayılmasının təmin olunması barədə tapşırıqlar verilib.
Tədbirlər planına əsasən, respublikanın bütün tədris müəssisələrində faciəyə həsr edilmiş xüsusi dərs keçiriləcək, 20 Yanvar hadisələri zamanı şəhid olanların ailələrinə humanitar yardımlar göstəriləcək, Şəhidlər xiyabanı ərazisində lazımi işlər aparılacaq, Azərbaycanda fəaliyyət göstərən əsas dini konfessiya və qurumlar tərəfindən faciə qurbanlarının xatirəsinə həsr olunan dini mərasimlər təşkil ediləcək.
Bundan başqa, sərəncamda paytaxt ictimaiyyətinin yanvarın 20-də Şəhidlər xiyabanına ziyarətinin təşkili, saat 12:00-da bütün ölkə ərazisində şəhidlərin xatirəsinin bir dəqiqəlik sükutla yad edilməsi, respublikanın şəhər və rayonlarında, kənd və qəsəbələrində 20 Yanvar faciəsinin iyirmi səkkizinci ildönümü ilə əlaqədar hüzün əlaməti olaraq dövlət bayraqlarının endirilməsi və digər tədbirlər planlaşdırılır.
www.oxu.az
"
"Elxan Süleymanov AŞPA-dakı nümayəndə heyətindən çıxarıldıAzərbaycanın Avropa Şurası Parlament Assambleyasındakı nümayəndə heyətinin tərkibinə daxil edilən bütün deputatların adları müəyyənləşib.
Oxu.Az APA-ya istinadla xəbər verir ki, heyətdən çıxarılan üç nəfərin yerinə təyin olunan digər parlamentarilər Ülviyyə Ağayeva və Asim Mollazadədir. 
Xatırladaq ki, deputatlar Elxan Süleymanov, Müslüm Məmmədov və Elşən Musayev Azərbaycanın AŞPA-dakı nümayəndə heyətinin tərkibindən çıxarılıb. Boşalan üç yerdən birinə daha əvvəl Elşad Həsənovun təyin edildiyi məlum olmuşdu. Beləliklə, Azərbaycanın AŞPA-dakı nümayəndə heyətinin yeni tərkibi aşağıdakı şəxslərdən ibarətdir:
Səməd Seyidov (sədr), Elşad Həsənov, Ülviyyə Ağayeva, Asim Mollazadə, Qənirə Paşayeva, Fazil Mustafa, Sabir Hacıyev, Sahibə Qafarova, Sevinc Fətəliyeva, Rəfael Hüseynov, Rövşən Rzayev və Vüsal Hüseynov.
E.Ə.
www.oxu.az
"
"Azərbaycan və Aİ arasında danışıqlar başlayırAvropa Komissiyasının Nəqliyyat və mobillik üzrə baş direktorluğunun (DG MOVE) rəhbəri Henrik Hololey 27-30 yanvar tarixlərində Azərbaycana səfər edəcək.
Oxu.Az xəbər verir ki, bunu Trend-ə Avropa İttifaqının (Aİ) Azərbaycandakı nümayəndəliyinin Siyasi və sosial məsələlər, ictimaiyyətlə əlaqələr şöbəsinin rəhbəri Denis Danilidis deyib.
Onun sözlərinə görə, səfər zamanı H.Hololey Azərbaycan və Avropa İttifaqı arasında aviasiya sazişi üzrə müzakirələr aparacaq.
Daha öncə Aİ-nin Azərbaycandakı nümayəndəliyinin rəhbəri Kestutis Yankauskas qeyd etmişdi ki, Avropa İttifaqı Azərbaycanla aviasiya sazişinə 2018-ci il yanvar ayının ikinci yarısında imza atmaq niyyətindədir.
E.Ə.
www.oxu.az
"
"Naxçıvan məhkəmələrinə hakim və sədrlər təyin edilib - SİYAHIAzərbaycan Prezidenti İlham Əliyev Naxçıvan Muxtar Respublikasının bir sıra birinci instansiya məhkəmələrinin hakim və sədrlərinin təyin edilməsi haqqında sərəncam imzalayıb.
Oxu.Az xəbər verir ki, sərəncamla Qasım Vəli oğlu Əliyev Naxçıvan Muxtar Respublikası Hərbi Məhkəməsinin hakimi və həmin məhkəmənin sədri, Zülfüqar Əziz oğlu Əhmədov Sədərək Rayon Məhkəməsinin hakimi və həmin məhkəmənin sədri, Hüseyn Nadir oğlu Zülfüqarov Şərur Rayon Məhkəməsinin hakimi və həmin məhkəmənin sədri, Faiq İnqilab oğlu Heydərov Naxçıvan Muxtar Respublikası İnzibati-İqtisadi Məhkəməsinin hakimi təyin edilib
Bu sərəncam yanvarın 22-də qüvvəyə minəcək.
A.M.
www.oxu.az
"
"Azərbaycan XİN İrandakı hadisələrə münasibət bildiribAzərbaycan Xarici İşlər Nazirliyi son günlərdə İranda baş verən hadisələrə münasibət bildirib.
Oxu.Az-ın xəbərinə görə, APA-nın sorğusuna cavab olaraq XİN-nin Mətbuat xidmətinin rəhbəri Hikmət Hacıyev bildirib ki, Azərbaycan tərəfi İrandakı hadisələrin İran İslam Respublikasının qanunlarına uyğun olaraq sülh şəraitində olmasını arzulayır.
Xatırladaq ki, dekabrın 28-də İranın Məşhəd, Kirmanşah, Həmədan, Qum, İsfahan, Rəşt və digər şəhərlərində etiraz aksiyaları başlayıb. Dekabrın 29-da paytaxt Tehranda və Təbrizdə də etiraz aksiyaları başlayıb.  Son 6 gündə etiraz aksiyası ilə bağlı ölənlərin sayının 20 nəfərə çatdığı bildirilir.  Xatırladaq ki, İranın Təhlükəsizlik Nazirliyi  (Ettelaat)  məlumat yayaraq bildirib ki, son  hadisələrin təhrikedicilərindən, təxribatçılar və iğtişaşçılardan bəziləri  müəyyən edilib və həbs olunub.
S.B.
www.oxu.az
"
"Rəsmi Bakı ATƏT-in sədri kimi İtaliyanın mövqeyini müsbət qiymətləndirirATƏT-in 2018-ci il üzrə fəaliyyətdə olan sədri kimi İtaliyanın prioritetləri sırasına Ermənistan-Azərbaycan Dağlıq Qarabağ münaqişəsinin ATƏT-in Minsk Qrupunun həmsədrlərinin vasitəçiliyi və səyləri ilə həll edilməsinin daxil edilməsini müsbət qiymətləndiririk.
Oxu.Az-ın məlumatına görə, bunu XİN-nin Mətbuat xidmətinin rəhbəri Hikmət Hacıyev bildirib.
“Biz ATƏM-in (sonradan ATƏT adlandırıldı) Minsk Konfransının və sonradan ATƏT-in Minsk Qrupunun sədri olmuş İtaliya parlamentinin üzvü və İtaliyanın xarici işlər nazirinin müavini Mario Rafaelli tərəfindən BMT Təhlükəsizlik Şurasının 822 saylı qətnaməsinə əsasən hazırlanmış Ermənistan qoşunlarının Azərbaycanın işğal olunmuş ərazilərindən çıxarılmasını nəzərdə tutan “Təcili tədbirlər haqqında vaxt cədvəlini” çox yaxşı xatırlayırıq. Ermənistan qoşunlarının Azərbaycanın işğal olunmuş ərazilərindən çıxarılmasına dair “Təcili tədbirlər haqqında vaxt cədvəli” BMT TŞ-nın 853 saylı qətnaməsinin əlavəsi kimi təqdim edilib.
874 saylı qətnamədə BMT Təhlükəsizlik Şurası ATƏT-in Minsk qrupu tərəfindən təqdim olunan “Təhlükəsizlik Şurasının 822 və 853 saylı qətnamələrinin icrası üçün təcili tədbirlər haqqında yenilənmiş vaxt cədvəli” adlı sənədini alqışlayır və təqdir edir.
Həmçinin, BMT TŞ-nın 874 saylı qətnaməsində ATƏM-in Minsk Qrupunun “Yenilənmiş vaxt cədvəlində” nəzərdə tutulan qarşılıqlı və təcili tədbirlərin həyata keçirilməsinin təmin olunması, xüsusən işğalçı qüvvələrin Azərbaycanın işğal olunmuş ərazilərindən çıxarılması tələb olunur” - H. Hacıyev deyib.
XİN rəsmisi əlavə edib ki, Ermənistan qoşunlarının Azərbaycanın işğal olunmuş ərazilərindən çıxarılmasına dair “Təcili tədbirlər haqqında vaxt cədvəli” ATƏM-in Minsk konfransının o zaman üzvü olan 9 ölkə tərəfindən birlikdə hazırlanıb.
1993-cü ilin 28 iyulunda ATƏM-in Minsk Konfransının sədri statusunda Minsk Konfransının 9 ölkəsi adından Mario Rafaelli verdiyi bəyanatında və BMT Baş katibinə təqdim etdiyi hesabatında bildirib: 
“Güc yolu ilə işğal olunmuş ərazilərdən qoşunların dərhal çıxarılması sülh danışıqlarının irəli aparılması üçün ən mühüm amildir” (BMT Təhlükəsizlik Şurasının S/26184 28 iyul 1993-cü il tarixli sənədi).
“Biz ümid edirik ki, İtaliya Respublikası ATƏT-in Fəaliyyətdə olan sədri statusunda BMT TŞ-nın müvafiq qətnamələrinin tələblərinin yerinə yetirilməsi üçün öz mövqeyində davamlılıq nümayiş etdirəcək” - deyə H.Hacıyev vurğulayıb.   
S.B.
www.oxu.az
"
"ATƏT-in yeni sədrindən Qarabağla bağlı – AÇIQLAMAİtaliya ATƏT-ə sədrlik etdiyi müddətdə təşkilatın dondurulmuş münaqişələrin nizamlanması üzrə fəaliyyətini gücləndirəcək.
Oxu.Az-ın xəbərinə görə, bu barədə ATƏT-ə sədrlik edən İtaliyanın xarici işlər naziri Angelino Alfano deyib.
Alfano qeyd edib ki, Dağlıq Qarabağ münaqişəsinin nizamlanması istiqamətində də səylər davam etdiriləcək:
“İtaliya bir sıra mövcud formatlar vasitəsilə uzunsürən münaqişələrin həlli üzrə ATƏT-in fəaliyyətini gücləndirəcək. ATƏT məkanında olan münaqişələrin həlli üçün formatlar məlumdur. Dağlıq Qarabağ münaqişəsinin həlli istiqamətində ATƏT-in Minsk qrupu çərçivəsində üç həmsədr ölkə ilə birlikdə cəhdlərimizi davam etdirəcəyik”.
Qeyd edək ki, İtaliya 2018-ci il yanvarın 1-dən ATƏT-ə sədrlik edir.
S.B.
www.oxu.az
"
"Milli Məclisin yeni ildə ilk iclasının vaxtı müəyyənləşdiAzərbaycan Milli Məclisinin 2018-ci ildə ilk plenar iclasının və komitələrin tətildən qayıtma tarixi müəyyənləşib. 
Oxu.Az-ın APA-ya istinadən məlumatına görə, yaz sessiyasında MM-in ilk plenar iclası fevralın 1-də baş tutacaq.
Parlamentin komitələri isə tətildən yanvarın 5-dən etibarən qayıdacaq, iclaslara isə yanvarın 10-dan etibarən başlanacaq.
S.B.
www.oxu.az
"
"Prezident: Ermənistanın heç bir şərti qəbul edilmədi Ermənistan qeyd-şərtsiz danışıqlara qoşuldu, baxmayaraq ki, şərt qoyurdu. Aprel məğlubiyyətindən sonra Ermənistan tərəfindən irəli sürülmüş heç bir şərt Azərbaycan tərəfindən qəbul edilmədi. 
Oxu.Az-ın məlumatına görə, bunu prezident İlham Əliyev Dünya Azərbaycanlılarının Həmrəylik Günü və Yeni il münasibətilə Azərbaycan xalqına ünvanladığı təbrikdə deyib. 
Dövlət başçısı xarici siyasətin əsas məsələsi Ermənistan-Azərbaycan, Dağlıq Qarabağ münaqişəsinin ədalətli həlli olduğunu qeyd edib: 
“Bu istiqamətdə nəticələr olmasa da, hesab edirəm ki, 2017-ci ildə bizim mövqelərimiz daha da möhkəmləndi. Birinci onu qeyd etməliyəm ki, separatist rejim tərəfindən keçirilmiş qondarma “referendum” dünya ictimaiyyəti tərəfindən qəbul edilmədi. Nə qonşu ölkələr, nə Avropa İttifaqı, nə də ki bütün başqa ölkələr bu qondarma “referendum”u tanımadılar və beləliklə, bir daha göstərdilər ki, bütün dünya birliyi Dağlıq Qarabağı Azərbaycanın ayrılmaz hissəsi kimi tanıyır. Bu da təbiidir. Çünki Dağlıq Qarabağ bizim əzəli tarixi torpaqlarımızdır. Əsrlər boyu Azərbaycan xalqı bu torpaqlarda yaşayıb, yaradıb, qurub. Sadəcə olaraq, mənfur qonşular tərəfindən bizim tarixi, dini abidələrimiz məhv edilibdir və uzun illərdir ki, bu torpaqlar işğal altındadır.
Hesab edirəm, ikinci önəmli məsələ ondan ibarətdir ki, Ermənistan qeyd-şərtsiz danışıqlara qoşuldu, baxmayaraq ki, şərt qoyurdu. Aprel məğlubiyyətindən sonra Ermənistan tərəfindən irəli sürülmüş heç bir şərt Azərbaycan tərəfindən qəbul edilmədi. Danışıqlar qeyd-şərtsiz bərpa edildi. Ümid edirəm ki, danışıqlar nəticəsində biz məsələnin həllinə nail ola bilərik. Əlbəttə ki, danışıqlarda bizim mövqeyimizi güclü iqtisadi və hərbi potensial daha da gücləndirir. Aprel məğlubiyyətindən sonra Ermənistan hələ də özünə gələ bilməyib. Hesab edirəm, bu məğlubiyyət onlar üçün yaxşı dərs olmalıdır, bir daha bütün dünyaya göstərməlidir ki, Azərbaycan xalqı heç vaxt işğalla barışmayacaq.
Aprel qələbəmizdən sonra Ağdərə, Cəbrayıl, Füzuli rayonlarında vaxtilə işğal altında olmuş torpaqlarda Azərbaycan bayrağı dalğalanır. Gün gələcək bizim bayrağımız bu gün hələ də işğal altında olan bütün torpaqlarda, o cümlədən Şuşada dalğalanacaqdır. Bunu deməyə əsas verən Azərbaycan xalqının əyilməz iradəsidir, Azərbaycan rəhbərliyinin siyasətidir”, deyə prezident qeyd edib.
İlham Əliyev xatırladıb ki, bu il Cocuq Mərcanlı kəndinə uzun fasilədən sonra həyat qayıtdı:
“Cocuq Mərcanlının inkişafı bizim əyilməz ruhumuzun rəmzidir. Uzun illər o kəndin sakinləri başqa yerlərdə yaşayıblar. Ancaq Azərbaycan dövləti orada qəsəbə salandan sonra onlar öz doğma torpağına qayıdıblar. Cocuq Mərcanlının bərpası bizim qürur mənbəyimizdir. Bu gün orada 150 evdən ibarət gözəl qəsəbə salınıb, məktəb, tibb məntəqəsi, uşaq bağçası və Şuşa məscidinin – vəhşi qonşular tərəfindən dağıdılmış Şuşa məscidinin bənzəri olan məscid tikilib.
Qeyd etməliyəm ki, bu il məcburi köçkünlərin problemlərinin həlli işində digər çox önəmli və deyə bilərəm ki, tarixi hadisə baş veribr. Vaxtilə işğal altında olan Şıxarx qəsəbəsində 1170 ailə üçün tikilmiş şəhərcik açılıb. Bu önəmli hadisə bir tərəfdən onu göstərir ki, məcburi köçkünlərin problemləri daim diqqət mərkəzindədir. Digər tərəfdən, onu göstərir ki, işğaldan azad edilmiş torpaqlarda Azərbaycan yeni həyat qurur, yeni ictimai binalar, yaşayış binaları salınır və minlərlə köçkün bu torpaqlara qayıdır.
Bizim hərbi potensialımız bu il də diqqət mərkəzində olub. Ordumuz üçün nə lazımdırsa onu da biz həll etdik. Bu gün bütün beynəlxalq reytinqlər göstərir ki, Azərbaycan Ordusu nəinki bölgədə, dünya miqyasında güclü ordular sırasındadır. Düşmən bunu bilir və bilməlidir. Bundan sonra da ordu quruculuğu üçün bütün lazımi tədbirlər görüləcək, yeni texnika, silahlar, ən müasir döyüş vasitələri alınır və alınacaq”.
S.B.
www.oxu.az
"
"İlham Əliyev Azərbaycan xalqını təbrik etdiPrezident İlham Əliyev Dünya Azərbaycanlılarının Həmrəylik Günü və Yeni il münasibətilə Azərbaycan xalqını təbrik edib.
Oxu.Az-ın məlumatına görə, təbrikdə deyilir:
“2017-ci il arxada qalır. İlin əvvəlində qarşımıza qoyduğumuz bütün vəzifələr icra edildi, Azərbaycanda sabitlik təmin edildi. Sabitliyin mənbəyi xalq-iqtidar birliyidir. Dünyada gedən xoşagəlməz proseslər, qanlı toqquşmalar, müharibələr, münaqişələr göstərir ki, sabitlik olmayan yerdə inkişafdan söhbət gedə bilməz. Azərbaycan xalqı 2017-ci ildə sabitlik şəraitində yaşamışdır.
Bizim beynəlxalq əlaqələrimiz bu il daha da genişləndi. Bizimlə əməkdaşlıq etmək istəyən ölkələrin sayı gündən-günə artır. Azərbaycan dünyada özünü ləyaqətli və etibarlı tərəfdaş kimi göstərir. Qonşu ölkələrlə əlaqələrimiz daha yüksək pilləyə qalxmışdır. Bu əlaqələr hər bir ölkə üçün çox önəmlidir, bizim üçün də. Bütün qonşularımızla qarşılıqlı hörmət əsasında dostluq əlaqələrimiz regional sabitliyə müsbət təsir göstərir.
Azərbaycan bu il İslam Əməkdaşlıq Təşkilatı çərçivəsində fəal iştirak edib və İslam həmrəyliyinin inkişafına, güclənməsinə öz dəyərli töhfəsini vermişdir. Bildiyiniz kimi, 2017-ci il Azərbaycanda “İslam Həmrəyliyi İli” elan olunmuşdur və bu il ərzində həm ölkə daxilində, həm xaricdə bir çox önəmli tədbirlər keçirilmişdir. Eyni zamanda, bu il Avropa İttifaqı ilə əlaqələrimiz yeni pilləyə qalxıb, yeni saziş üzərində danışıqlar başlamışdır. Bildiyiniz kimi, keçən il Azərbaycanda “Multikulturalizm İli” elan olunmuşdur. Azərbaycan dinlərarası, mədəniyyətlərarası dialoqun inkişafında öz dəyərli rolunu oynayır və hesab edirəm ki, dünya miqyasında bu sahədə mərkəzlərdən birinə çevrilmişdir.
Mən bu il 20-dən çox xarici səfər etmişəm. Bu səfərlər çərçivəsində Azərbaycanın milli maraqlarını müdafiə etmişəm. Deyə bilərəm ki, xarici tərəfdaşlarla əlaqələrimiz bir daha göstərir ki, Azərbaycanın dünya miqyasında çox müsbət imici və reputasiyası vardır.
Xarici siyasətimizin əsas məsələsi Ermənistan-Azərbaycan, Dağlıq Qarabağ münaqişəsinin ədalətli həllidir. Bu istiqamətdə nəticələr olmasa da, hesab edirəm ki, 2017-ci ildə bizim mövqelərimiz daha da möhkəmləndi. Birinci onu qeyd etməliyəm ki, separatist rejim tərəfindən keçirilmiş qondarma “referendum” dünya ictimaiyyəti tərəfindən qəbul edilmədi. Nə qonşu ölkələr, nə Avropa İttifaqı, nə də ki bütün başqa ölkələr bu qondarma “referendum”u tanımadılar və beləliklə, bir daha göstərdilər ki, bütün dünya birliyi Dağlıq Qarabağı Azərbaycanın ayrılmaz hissəsi kimi tanıyır. Bu da təbiidir. Çünki Dağlıq Qarabağ bizim əzəli tarixi torpaqlarımızdır. Əsrlər boyu Azərbaycan xalqı bu torpaqlarda yaşayıb, yaradıb, qurub. Sadəcə olaraq, mənfur qonşular tərəfindən bizim tarixi, dini abidələrimiz məhv edilibdir və uzun illərdir ki, bu torpaqlar işğal altındadır.
Hesab edirəm, ikinci önəmli məsələ ondan ibarətdir ki, Ermənistan qeyd-şərtsiz danışıqlara qoşuldu, baxmayaraq ki, şərt qoyurdu. Aprel məğlubiyyətindən sonra Ermənistan tərəfindən irəli sürülmüş heç bir şərt Azərbaycan tərəfindən qəbul edilmədi. Danışıqlar qeyd-şərtsiz bərpa edildi. Ümid edirəm ki, danışıqlar nəticəsində biz məsələnin həllinə nail ola bilərik. Əlbəttə ki, danışıqlarda bizim mövqeyimizi güclü iqtisadi və hərbi potensial daha da gücləndirir. Aprel məğlubiyyətindən sonra Ermənistan hələ də özünə gələ bilməyib. Hesab edirəm, bu məğlubiyyət onlar üçün yaxşı dərs olmalıdır, bir daha bütün dünyaya göstərməlidir ki, Azərbaycan xalqı heç vaxt işğalla barışmayacaq.
Aprel qələbəmizdən sonra Ağdərə, Cəbrayıl, Füzuli rayonlarında vaxtilə işğal altında olmuş torpaqlarda Azərbaycan bayrağı dalğalanır. Gün gələcək bizim bayrağımız bu gün hələ də işğal altında olan bütün torpaqlarda, o cümlədən Şuşada dalğalanacaqdır. Bunu deməyə əsas verən Azərbaycan xalqının əyilməz iradəsidir, Azərbaycan rəhbərliyinin siyasətidir.
Bu il Cocuq Mərcanlı kəndinə uzun fasilədən sonra həyat qayıtdı. Cocuq Mərcanlının inkişafı bizim əyilməz ruhumuzun rəmzidir. Uzun illər o kəndin sakinləri başqa yerlərdə yaşamışlar. Ancaq Azərbaycan dövləti orada qəsəbə salandan sonra onlar öz doğma torpağına qayıtmışlar. Cocuq Mərcanlının bərpası bizim qürur mənbəyimizdir. Bu gün orada 150 evdən ibarət gözəl qəsəbə salınıb, məktəb, tibb məntəqəsi, uşaq bağçası və Şuşa məscidinin – vəhşi qonşular tərəfindən dağıdılmış Şuşa məscidinin bənzəri olan məscid tikilib.
Qeyd etməliyəm ki, bu il məcburi köçkünlərin problemlərinin həlli işində digər çox önəmli və deyə bilərəm ki, tarixi hadisə baş vermişdir. Vaxtilə işğal altında olan Şıxarx qəsəbəsində 1170 ailə üçün tikilmiş şəhərcik açılmışdır. Bu önəmli hadisə bir tərəfdən onu göstərir ki, məcburi köçkünlərin problemləri daim diqqət mərkəzindədir. Digər tərəfdən, onu göstərir ki, işğaldan azad edilmiş torpaqlarda Azərbaycan yeni həyat qurur, yeni ictimai binalar, yaşayış binaları salınır və minlərlə köçkün bu torpaqlara qayıdır.
Bizim hərbi potensialımız bu il də diqqət mərkəzində olmuşdur. Ordumuz üçün nə lazımdırsa onu da biz həll etdik. Bu gün bütün beynəlxalq reytinqlər göstərir ki, Azərbaycan Ordusu nəinki bölgədə, dünya miqyasında güclü ordular sırasındadır. Düşmən bunu bilir və bilməlidir. Bundan sonra da ordu quruculuğu üçün bütün lazımi tədbirlər görüləcək, yeni texnika, silahlar, ən müasir döyüş vasitələri alınır və alınacaqdır.
Əlbəttə ki, qarşımızda duran bütün vəzifələri icra etmək üçün güclü iqtisadiyyat lazımdır. Biz bu istiqamətdə də bu il çox fəal işləmişik. 2017-ci il tarixdə dərin, köklü və nəticə verən iqtisadi islahatlar ili kimi qalacaqdır. Baxmayaraq ki, neftin qiyməti hələ də aşağı səviyyədədir və Azərbaycanda neftin hasilatı düşür, Azərbaycan apardığı islahatlar nəticəsində çətin vəziyyətdən şərəflə çıxa bilmişdir. Bunu beynəlxalq mötəbər təşkilatlar da qeyd edir. Davos Ümumdünya İqtisadi Forumunun hesablamalarına, ölkələrin iqtisadiyyatlarının rəqabətqabiliyyətliliyinə görə Azərbaycan dünya miqyasında 35-ci yerdədir. Bu, ilk növbədə, onu göstərir ki, ölkəmizdə aparılan çox ciddi islahatlar gözəl nəticələr verir.
Bu il iqtisadiyyatın qeyri-neft sektoru 2 faizdən çox, iqtisadiyyatımızın qeyri-neft sənayesi 3 faizdən çox, kənd təsərrüfatı isə 4 faizdən çox artmışdır. Hesab edirəm ki, indiki şərait üçün bu, çox yaxşı nəticədir. Əminəm ki, 2018-ci ildə rəqəmlər daha da böyük olacaq. Eyni zamanda, biz öz valyuta ehtiyatlarımızdan da çox səmərəli şəkildə istifadə etdik. Baxmayaraq ki, neftin qiyməti aşağı düşüb, biz valyuta ehtiyatlarımızı artıra bilmişik, özü də böyük dərəcədə. Valyuta ehtiyatlarımız 4,5 milyard dollardan çox artmışdır. Bu da bizim strateji ehtiyatımızdır, bizə həm iqtisadi, həm də siyasi müstəqillik verən və onu gücləndirən amillərdən biridir.
Azərbaycanın regionları bu il sürətlə inkişaf etmişdir. Mən bu il regionlara 30-dan çox səfər etmişəm. Hər yerdə quruculuq-abadlıq işləri göz oxşayır.
Bu il neft-qaz sektorunda tarixi hadisələr baş vermişdir. “Azəri-Çıraq-Günəşli” neft yatağının istismar müddətinin uzadılması məsələsi həll olundu. Bu kontrakt 2050-ci ilə qədər qüvvədə olacaq və ölkəmizə milyardlarla dollar gəlir gətirəcək. Sadəcə olaraq, Azərbaycana verilən bonus 3 milyard dollardan çoxdur. Cənub Qaz Dəhlizinin icrası demək olar ki, son mərhələyə qədəm qoyub. Gələn il TANAP layihəsinin açılışı gözlənilir. Bu da tarixi hadisədir. Azərbaycan Avropanın enerji təhlükəsizliyinin təmin edilməsində çox önəmli tərəfdaşa çevrilir.
Bu il digər tarixi layihə öz həllini tapmışdır, Bakı-Tbilisi-Qars dəmir yolunun açılış mərasimi Bakıda keçirilmişdir. Bu dəmir yolu layihəsi qitələri birləşdirir. Bakı-Tbilisi-Qars Asiya ilə Avropa arasında ən qısa və etibarlı yol olacaq, bundan sonra onilliklər ərzində Azərbaycana həm iqtisadi, həm siyasi dividentlər gətirəcək. Azərbaycan önəmli tranzit ölkəsinə çevrilir. Əgər biz Şimal-Cənub nəqliyyat dəhlizini də qeyd etsək görərik ki, Azərbaycan dünya miqyasında, - baxmayaraq ki, bizim açıq dənizlərə çıxışımız yoxdur, - strateji nəqliyyat mərkəzinə çevrilir.
Bu il idmançılarımız bizi qələbələrlə sevindirmişlər. Bakıda ən yüksək səviyyədə keçirilmiş IV İslam Həmrəyliyi Oyunlarında Azərbaycan idmançıları birinci yerə layiq görüldülər. Bütün müsəlman aləmində birinci yeri qazanmaq çox böyük tarixi nailiyyətdir. Əgər biz 2015-ci il Avropa Oyunlarını yada salsaq, orada da Azərbaycan komandası ikinci yerdə idi. Yəni, bu, bir daha onu göstərir ki, Azərbaycan güclü idman dövlətidir.
Bu il Azərbaycanda “İslam Həmrəyliyi İli” elan olunmuşdur. Hər zaman olduğu kimi, Azərbaycan bütün məsələlərdə İslam həmrəyliyinin güclənməsinə öz töhfəsini verir. Bu il də istisna olmamışdır.
Bir sözlə, 2017-ci il ölkəmiz üçün uğurlu olub, əminəm ki, gələn il də uğurlu olacaqdır. Bu gün Dünya Azərbaycanlılarının Həmrəylik Günüdür. Fürsətdən istifadə edərək bütün dünyada yaşayan azərbaycanlıları bu bayram münasibətilə təbrik edirəm.
Hörmətli həmvətənlər, mən sizi Dünya Azərbaycanlılarının Həmrəylik Günü və Yeni il bayramı münasibətilə bir daha ürəkdən təbrik edirəm, sizə cansağlığı, xoşbəxtlik arzulayıram.
Bayramınız mübarək olsun!”
S.B.
www.oxu.az
"
"Çexiya səfiri Azərbaycanı tərk edirÇexiyanın Azərbaycandakı fövqəladə və səlahiyyətli səfiri Vitezslav Pivonka tezliklə Moskvaya köçəcək.
Oxu.Az-ın xəbərinə görə, bu barədə dekabrın 31-də “Czech News Agency” nəşri məlumat yayıb.
Bildirilir ki, Çexiyanın ilk kosmonavtı, SSRİ və Çexoslovakiya qəhrəmanı Vladimir Remek Çexiyanın Rusiyadakı səfiri postunu tərk edir. 2018-ci ildə 70 yaşı tamam olacaq V. Remek vətənində ailəsi ilə daha çox vaxt keçirmək istəyir.
V. Remeki Çexiyanın Azərbaycandakı səfiri Vitezslav Pivonkanın əvəzləyəcəyi gözlənilir.
Qeyd edək ki, Vitezslav Pivonka 2014-cü ildən Çexiyanın Azərbaycandakı səfirliyinə rəhbərlik edir.
S.B.
www.oxu.az
"
"2017-ci il Azərbaycan üçün uğurlu oldu: Kim bununla razılaşmaya bilər?2017-ci il Azərbaycanın dostu olmayan bir çoxlarını məyus etdi. Azərbaycana qarşı ədavətə köklənmiş, bəzən isə açıq-aşkar düşmən münasibət bəsləyən xarici kütləvi informasiya vasitələrində bizim iqtisadiyyatımız haqqında məqalələr dərc edildi və videoçarxlar yayımlandı.
İddia olunur ki, sən demə, ölkənin iqtisadiyyatı çökmək üzrə imiş, valyuta ehtiyatları isə tükənmək təhlükəsi ilə üzləşib, işsizlik artacaq, ölkəni yoxsulluq bürüyəcək və ölkə  bu kəskin böhran girdabından çıxa bilməyəcək. Azərbaycanda hələ belə kəskin böhran olmayıb. Kifayət qədər ciddi maliyyə çətinlikləri mövcud olsa da, onlar ölkənin iqtisadi artımına və 2017-ci ilə nəzərdə tutulan dövlət planlarının gerçəkləşdirilməsinə, demək olar ki, təsir etməyib. Ancaq statistikaya müraciət etməzdən əvvəl, gəlin, geridə qoyduğumuz ilin ən əsas və əlamətdar hadisələrini xatırlayaq, o hadisələr ki, onların reallaşması kifayət qədər iri məbləğdə pul vəsaiti tələb edirdi. Bunlara rəğmən, ölkə müvəffəqiyyətlə bu işin öhdəsindən gəlib.
Gəlin, yada salaq... 5-ci Qlobal Forum - nüfuzlu beynəlxalq tədbir statusu daşıyan əlamətdar bir hadisə, mədəniyyətlərarası dialoq üzrə 4-cü beynəlxalq forum... Həmin forumda əksər dövlətlər Azərbaycanın multikuturalizmin mərkəzi olduğunu bir daha təsdiq etdi. 4-cü İslam Həmrəyliyi Oyunları - irimiqyaslı beynəlxalq idman tədbirində dünyanın 54 müxtəlif ölkəsindən 3 mindən çox idmançı iştirak edib, Forumula-1 üzrə növbəti Azərbaycan Qran-Prisi – yarışa tamaşa etmək üçün ölkəyə dünyanın dörd bucağından on minlərlə insan gəlib. Müəyyən məbləğlərin yatırılmasını tələb edən bir çox başqa tədbirlər də təşkil olunub. Mstislav Rostropoviç adına 9-cu Beynəlxalq Festival, dahi Azərbaycan bəstəkarı Üzeyir Hacıbəyovun adına Beynəlxalq Musiqi Festivalı, Qəbələdə beynəlxalq musiqi festivalı, “Jara” Musiqi Festivalı və sairə.
Heç ciddi iqtisadi böhran keçirən hər hansı ölkə bu qədər mürəkkəb tapşırıqlar toplusu və beynəlxalq öhdəliklərin öhdəsindən gələ bilər? Xeyr, əlbəttə ki, yox. Valyuta ehtiyatları 4,5 milyard dollar artdığı , ümumi səbətin isə 42 milyard dollara çatdığı halda, 2017-ci ili nə cür uğurlu il adlandırmamaq olar? Əmin olmaq olar ki, ilin sonuna bu məbləğ daha da artacaq. Sosial-iqtisadi sahədə əldə olunan nailiyyətlərə şübhə ilə yanaşmaq nə dərəcədə düzgündür. Bir halda ki, təkcə ötən ilin payızında ölkədə 220 min yeni iş yeri açılıb, onların yarıdan çoxu “daimi məşğulluq” xarakterlidir. Qeyri-neft sektoru gəlirlərində 2,5 faizlik artıma göz yummaq nə dərəcədə düzgündür; halbuki bu göstərici  artıq 2017-ci ilin sentyabr ayında qeydə alınıb.  
Yayda artım səviyyəsi 1,7 faiz təşkil edib; heç şübhəsiz, 2018-ci ilin yanvar ayında biz Dövlət Statistika Komitəsinin ictimailəşdirəcəyi daha pozitiv statistik məlumatlarla tanış olacağıq. Xarici ticarət dövriyyəsinə gəldikdə isə, bu. ümumiyyətlə, 7 faizlik artım səviyyəsi ilə bizi, sözün əsl mənasında, sevindirib, ixracat  idxalı 4,4 milyard dollar həcmində üstələməklə, Azərbaycanı zəruri olan valyuta ilə təmin edib.
Bəli, həqiqətən, iqtisadiyyatda müəyyən çətinliklər olub, habelə bu çətinliklər 2017-ci ildə deyil, bir neçə il əvvəl, dünyada neft qiymətlərinin kəskin ucuzlaşdığı andan başlayıb. Hələ 2015-ci ildə ölkənin ümumi valyuta ehtiyatları 54 milyard dollardan çox olub. Ancaq Azərbaycanı gözü götürməyənlərin “uzaqgörənlikləri”, ölkənin defoltla üzləşəcəyi ilə bağlı proqnozları özünü doğrultmadı. Defoltun baş verməsi bir neçə səbəbə görə mümkünsüz idi. Birincisi, xarici dövlət borcuna olan nisbətdə valyuta ehtiyatlarına görə Azərbaycan ən öncül ölkələrdən hesab olunur. Fərq 4-5 dəfə çox olduğundan ölkəni hər hansı ciddi böhrandan qoruyur. 
Ancaq bu, heç də ən əsas faktor deyil. Məsələ ondadır ki, böhranın baş verməsi üçün Azərbaycan iqtisadiyyatı çox elastikdir (müxtəlif situasiyalara tez uyğunlaşandır). Ölkənin iqtisadiyyatı ümumi götürdükdə o qədər də irimiqyaslı deyil və onu  durğun vəziyyətdən hərəkətə gətirilməsini çətinləşdirəcək elə də böyük ətalət qüvvəsinə malik deyil. Bizdə Sovet dönəmində olduğu kimi, yalnız nəhəng və bir-birindən asılı olan müəssisələr fəaliyyət göstərsəydi, o zaman bunun öhdəsindən gəlmək, həqiqətən, çətin olardı. Xarici təsirlərdən qaynaqlanan istənilən fors-major hal sənayeni durğun vəziyyətə gətirər, işsizlik səviyyəsini artıra bilər və digər fəsadlara yol açardı.  Məhz  ötən əsrin 90-cı illərinin əvvəllərində, imperiya süquta uğrayan zaman biz bu mənzərənin şahidi olmuşuq. Həmin vaxt Azərbaycanda, həqiqətən, iqtisadi böhran baş vermişdi. Habelə ötən onillik ərzində bizim iqtisadiyyat tam olmasa da, əhəmiyyətli dərəcədə transformasiya olunub və bu gün bir tərəfdən iqtisadi artım platforması kimi xidmət göstərən neft sektoru, digər tərəfdən hərəkətverici qüvvəyə çevrilmiş və valyuta təzyiqlərinə tab gətirə bilən kifayət qədər elastik qeyri-neft sektoruna əsaslanır.
İnşasına, həqiqətən, real məbləğlər sərf olunmuş Bakı-Tbilisi-Qars dəmiryolu xəttinin 2017-ci ildə baş tutan açılışını da unutmaq olmaz. Böhranda olan ölkənin belə möhtəşəm, irimiqyaslı beynəlxalq nəqliyyat layihəsini gerçəkləşdirməsi mümkünsüzdür.  Layihə artıq gəlir gətirir, gələcəkdə isə gəlir həcmi daha da artacaq. Belə ki, həmin dəmiryolu xətti ilə 5 milyon ton yükün daşınması planlaşdırılır, yaxın gələcəkdə isə yük daşımaları azı 3 dəfə artırılacaq.
Ancaq 2017-ci ilin uğurunun daha konkret göstəriciləri də var. Buna cəlb olunan investisiyaların həcmini misal göstərmək olar. Məsələn, hələ yay aylarında ölkə iqtisadiyyatına qoyulan investisiya 5 milyard dollar civarında olub və  bu məbləğin böyük hissəsi xarici yatırımların payına düşüb. Xarici iş adamları axmaq deyil və 2017-ci ildə Azəri-Çıraq-Günəşli yatağının işlənilməsinin davam etdirilməsi haqqında yeni saziş bağlayan və bununla, razılaşmanın müddətini faktiki olaraq 2050-ci ilə qədər uzadan bir ölkəyə investisiya qoymağın nə qədər gəlirli olduğunu yaxşı başa düşür.
Saziş nəticəsində  Azərbaycanın iştirak payı 11 faizdən 25 faizə qalxıb və hasil olan  neftin 75 faizi Azərbaycan tərəfinin sərəncamına veriləcək. Bəsirətli investorlar Şahdəniz-2 layihəsinin 96 faizindən çoxunu gerçəkləşdirmiş və Azərbaycan qazını Gürcüstana qədər çatdıran Cənubi-Qafqaz boru xətti layihəsi üzrə işlərin 98 faizini qəbul etmiş dövlətlə dostluq etməyin nə dərəcədə xeyirli olduğunu yaxşı anlayır.
Dünya Bankının “Doing Business – 2018” adlı hesabatına görə, ölkə reytinq cədvəlində əvvəlki illərlə müqayisədə 65-ci yerdən 57-ci yerə qalxdığı bir halda, geridə qoyacağımız ildə Azərbaycanın əldə etdiyi bu nailiyyətləri şübhə altında almağa kimin cürəti və ağlı çatar? İqtisadi çətinliklərlə bağlı arqument olaraq  il ərzində fəaliyyətini dayandıran 10 özəl bankı  göstərə bilərsiniz. Bunun çox bəsit bir izahı var, rəqabətə tab gətirməyən zəif iştirakçılar maliyyə bazarından gedir, güclülər isə bu bazarda qalır. İqtisadiyyatın bank seqmentində belə “qan təmizləməsinə” çoxdan ehtiyac var idi. Belə təmizləmə əksinə, iqtisadiyyatın sabitləşməsinə xidmət göstərir.
Dünyamalı Nurşərəf
www.oxu.az
"
"Bu gün Dünya Azərbaycanlılarının Həmrəyliyi Günüdür31 dekabr Dünya Azərbaycanlılarının Həmrəylik Günü kimi qeyd olunur.
Oxu.Az xəbər verir ki, bu gün dünyada 50 milyondan çox azərbaycanlı yaşayır.
Azərbaycanlılar minilliklər boyu özlərinin tarixi torpağı olan Azərbaycan ərazisində yaşayaraq, bəşər sivilizasiyasına böyük töhfələr veriblər. Müharibələr, inqilablar, hərbi münaqişələr, dünyada gedən ictimai-siyasi proseslər nəticəsində Azərbaycan parçalanıb, azərbaycanlıların bir qismi yurd-yuvalarından didərgin salınıb, deportasiyalara məruz qalıb, iş tapmaq, təhsil almaq məqsədilə doğma Vətəni tərk edərək başqa ölkələrdə məskunlaşıblar. Hazırda dünyanın hər yerində azərbaycanlılar yaşayırlar.
Uzun bir dövr Vətəndə yaşayan azərbaycanlılar başqa ölkələrdə məskunlaşmış həmvətənləri ilə görüşmək, əlaqələr yaratmaq imkanından məhrum olublar. Keçmiş SSRİ dövlətinin qadağaları qardaşın qardaşla görüşməyinə imkan vermirdi. Sovet rejiminin zəifləməyə başladığı 1980-ci illərin sonlarında Azərbaycan xalqı öz həmvətənləri ilə əlaqələr yaratmaq üçün səylərini artırdı.
Dünya Azərbaycanlılarının Həmrəylik Gününün əsası 1989-cu il dekabrın axırlarında Naxçıvanda sərhədlərin (SSRİ-İran sərhədləri) açılması zamanı qoyuldu. Şimali və Cənubi Azərbaycan arasındakı sərhəd dirəkləri dağıdıldı. Bu vaxt İstanbulda Türkdilli Xalqların Konfransı keçirilirdi. Konfrans dünya azərbaycanlılarının həmrəyliyinin qeyd olunmasına qərar verdi.
1991-ci il dekabrın 16-da Naxçıvan Muxtar Respublikasının Ali Məclisinin sədri Heydər Əliyev dünya azərbaycanlılarının birliyini yaratmağın əhəmiyyətini nəzərə alaraq, dekabrın 31-ni Dünya Azərbaycanlılarının Həmrəylik Günü elan etdi. Beləliklə, 31 dekabr tarixi bütün azərbaycanlılar üçün əziz olan Dünya Azərbaycanlılarının Həmrəylik Günü kimi qeyd edilir.
S.B.
www.oxu.az
"
"Leyla Əliyeva Yoqa Federasiyasının prezidenti seçildiBu gün – dekabrın 30-da Bakıda Azərbaycan Yoqa Federasiyasının istiqamətlər üzrə rəhbərlərinin toplantısı keçirilib. 
Oxu.Az xəbər verir ki, görülmüş işlər üzrə hesabat dinlənilib və fikir mübadiləsi aparılıb.
İclasda yoqanın Azərbaycanda populyarlaşmasında xidmətləri olan şəxslər, o cümlədən DTX rəhbəri Mədət Quliyev, olimpiya çempionu Elnur Məmmədli, yoqa üzrə beynəlxalq diplom sahibi, Yoqa Şiromani tituluna yiyələnmiş Elçin Quliyev və Azərbaycanda yoqanın digər təmsilçiləri iştirak ediblər. Heydər Əliyev Fondunun vitse-prezidenti Leyla Əliyeva Azərbaycan Yoqa Federasiyasının prezidenti seçilib.
Azərbaycan Gənclər və İdman Nazirliyi Yoqa Federasiyasının bugünkü iclası barədə məlumatlandırılıb. Leyla Əliyevanın Yoqa Federasiyasının prezidenti seçilməsi haqqında müvafiq hesabat nazirliyə göndərilib.
Xatırladaq ki, Heydər Əliyev Fondunun vitse-prezidenti Leyla Əliyeva Azərbaycanda yoqanın populyarlaşdırılması ilə fəal məşğul olur və tez-tez yoqanın təbliğinə həsr edilmiş tədbirlərdə iştirak edir. Belə ki, Leyla Əıliyeva 2017-ci il dekabrın 24-də Bakıda keçirilmiş yoqa üzrə master-klassda iştirak edib.











E.Ə.
www.oxu.az
"
"Vladimir Putin Azərbaycan Prezidentini təbrik etdiRusiya prezidenti Vladimir Putin Azərbaycan Respublikasının Prezidenti İlham Əliyevi Yeni il münasibətilə təbrik edib.
Oxu.Az xəbər verir ki, V.Putin məktubunda Rusiya və Azərbaycan arasında diplomatik əlaqələrinin qurulmasının 25 illiyinin tamam olmasını vurğulayaraq bu yubileyin müxtəlif sahələrdə ikitərəfli münasibətlərin inkişaf etməsi ilə əlamətdar olduğunu qeyd edib.
V.Putin iki ölkənin xalqlarının maraqlarına cavab verən konstruktiv dialoq və Rusiya-Azərbaycan tərəfdaşlıq əlaqələrinin gələcək inkişafına ümid etdiyini söyləyib. Rusiya prezidenti qeyd edib ki, ikitərəfli əlaqələrin inkişafı Cənubi Qafqaz və onun hüdudlarından kənarda təhlükəsizliyin və stabilliyin möhkəmlənməsinə xidmət edir.
A.M.
www.oxu.az
"
"Heydər Əliyev Fondu uşaqlar üçün bayram şənliyi təşkil etdi – FOTODekabrın 29-da Heydər Əliyev Fondu Dünya Azərbaycanlılarının Həmrəylik Günü və Yeni il bayramları ərəfəsində “Buta” sarayında uşaqlar üçün ənənəvi şənlik təşkil edib.
Oxu.Az xəbər verir ki, Azərbaycanın Birinci vitse-prezidenti, Heydər Əliyev Fondunun prezidenti Mehriban Əliyeva, nəvəsi, Fondun vitse-prezidenti Leyla Əliyeva və Arzu Əliyeva uşaqların bayram şənliyində iştirak ediblər.
Uşaqlar şənliyin keçirildiyi əyləncə məkanına onlar üçün ayrılmış avtobuslarla gətirildilər. Xüsusi zövqlə bəzədilən və balacaların ixtiyarına verilən bu məkanda uşaqları sevindirmək üçün nağıllar aləmindəki kimi ab-hava yaradılmışdı. Azərbaycanın Birinci vitse-prezidenti Mehriban Əliyevanın təşəbbüsü ilə hər il Dünya Azərbaycanlılarının Həmrəylik Günü və Yeni il bayramı ərəfəsində uşaq evlərinin, internat məktəblərinin sakinləri və xüsusi qayğıya ehtiyacı olan uşaqlar üçün şənlik təşkil edilir. Bu il də istisna olmadı.
Bayram şənliyi ulu öndər Heydər Əliyevin, Prezident İlham Əliyevin və Heydər Əliyev Fondunun prezidenti Mehriban Əliyevanın uşaqlarla görüşlərindən, gənc nəslə diqqət və qayğısından bəhs edən videoçarxın nümayişi ilə başladı.
Hər il olduğu kimi, bu il də şənlik iştirakçılarına yeni tərtibatda hazırlanan proqram təqdim edildi. Bu proqram, sarayda qurulan və əsl bayram əhval-ruhiyyəsi bəxş edən dekorasiyalar uşaqların sevincini daha da artırdı. Bərbəzəkli sarayda rəqslərə qoşulan, mahnılar ifa edən, məharətlərini göstərən, möcüzələrdən heyrətlənən uşaqların sevinci hədsiz idi. Çünki Heydər Əliyev Fondunun təşkil etdiyi bayram və bu şənlikdə tanınmış sənətçilərin, sevimli nağıl və cizgi filmləri qəhrəmanlarının bir-birindən maraqlı çıxışları məhz onlara ünvanlanmışdı. Bayram şənliyində uşaqların təbəssümü bu hədiyyəni onlara bəxş edən Heydər Əliyev Fondunun fəaliyyətinə verilən ən yüksək qiymət idi. Hər il olduğu kimi, bu dəfə də balacalar onların ən böyük himayədarı, Mehriban Əliyevanın ətrafına toplaşdılar. Azərbaycanın Birinci vitse-prezidenti uşaqların sevinc və fərəhini bölüşdü, onlarla səmimi söhbət etdi.
Bayram şənliyi üçün hazırlanan musiqili kompozisiyada peşəkar incəsənət ustaları ilə yanaşı, uşaq kollektivləri də maraqlı proqramla çıxış etdilər. Balacaların sevimli cizgi filmlərinin qəhrəmanlarını canlandıran personajlar şənlik iştirakçılarında gözəl həyəcan hissləri doğurdu. Səhnəciklər, oynaq, şux mahnılar, rəqslər bayram tədbirini daha da rəngarəng etdi.
Qış nağılını xatırladan sarayda uşaqlar bayram ərəfəsində sevimli qəhrəmanların əhatəsində oldular, onlarla birlikdə şənləndilər.
Heydər Əliyev Fondu yarandığı gündən nəcib, xeyirxah və humanist insani dəyərlərə əsaslanaraq, başlıca fəaliyyət istiqamətlərindən biri kimi cəmiyyətdə xeyriyyəçilik institutunun inkişafını seçib. Fondun bu istiqamətdə dövlətin fəaliyyətinə hərtərəfli dəstəyə əsaslanan dəyərli layihələri digər qurumlar üçün nümunə sayıla bilər. Fondun xeyriyyəçilik fəaliyyətinin əsas motivini insanlara sevgi və təmənnasız olaraq xeyirxah əməllər təşkil edir. Azərbaycanın Birinci vitse-prezidenti çıxışlarında bu fikri dəfələrlə vurğulayıb: “Uşaqlar Azərbaycanın sabahıdır, gəlin, onların problemlərinə biganə qalmayaq”. Mehriban Əliyevanın rəhbərlik etdiyi Heydər Əliyev Fondu valideyn himayəsindən məhrum olan uşaqların problemlərinin həllinə xüsusi diqqət yetirir. Fondun “Uşaq evlərinin və internat məktəblərinin inkişafı” proqramı çərçivəsində ölkəmizdəki uşaq müəssisələri əsaslı təmir olunur, yeni avadanlıqlarla təchiz edilir. Cəmiyyətdə nəcibliyin, mərhəmət və xeyirxahlığın ali ünvanına çevrilməklə, ümumxalq mənafeləri baxımından bir sıra strateji layihələri qısa müddətdə uğurla gerçəkləşdirən Heydər Əliyev Fondunun 13 illik çoxşaxəli fəaliyyəti də məhz bu nəcib dəyərlərə söykənir.
Bayram şənliyində çıxış edən Birinci vitse-prezident Mehriban ƏLİYEVA dedi:
- Hörmətli müəllimlər, hörmətli valideynlər, əziz uşaqlar. Artıq on ildən çoxdur ki, biz başa çatan ili birgə yola salırıq və qarşıdan gələn ilə “Salam” deyirik. Mən çox şadam ki, bu il biz yenə də birlikdəyik.
Yeni il bayramı insanların ən sevdiyi bayramlardan biridir. Adətən, insanlar bu bayramı ailə üzvləri, doğmaları, ən yaxınları ilə qeyd edirlər. Biz də bu gün Yeni il bayramını böyük doğma ailə kimi bərabər qeyd edirik.
Ümidvaram ki, 2017-ci il sizin hər biriniz üçün, bütün Azərbaycan xalqı üçün uğurlu oldu. Ölkəmizdə abadlıq, quruculuq işləri davam edir, şəhərlərimiz, kəndlərimiz, regionlarımız gözəlləşir, inkişaf gedir. Bildiyiniz kimi, 2017-ci il ölkəmizdə “İslam Həmrəyliyi İli” elan olunmuşdu. Azərbaycan İslam aləminin ayrılmaz hissəsidir. Biz öz dinimizə, tariximizə, mədəniyyətimizə böyük hörmətlə, böyük diqqətlə yanaşırıq. Eyni zamanda, biz dünyaya açıq ölkəyik. Biz digər dövlətlərlə əməkdaşlığımızı qardaşlıq və qarşılıqlı hörmət əsasında qurmaq istəyirik. Bildiyiniz kimi, bu il paytaxtımızda IV İslam Həmrəyliyi Oyunları böyük uğurla keçdi, idmançılarımız bizi dəfələrlə sevindirdilər, bizim bayrağımız ucaldı, himnimiz səsləndi. Eyni zamanda, bu Oyunlar bütün İslam ölkələrinin nümayəndələrini bir araya gətirərək əsl həmrəylik bayramı oldu, əsl dostluq və qardaşlıq təntənəsinə çevrildi.
2017-ci ildə təkcə Azərbaycan üçün yox, bütün region üçün çox vacib irimiqyaslı layihələr həyata keçirildi. Bildiyiniz kimi, Bakı-Tbilisi-Qars dəmir yolu istifadəyə verildi, “Əsrin kontraktı”nın 2050-ci ilə qədər davam edəcək ikinci mərhələsinə imza atıldı. Digər sahələrdə işlər davam edir. Biz qarşımızdakı məsələləri ardıcıl olaraq həll edirik, problemləri aradan qaldırırıq. Ölkəmizdə yeni məktəblərin, uşaq bağçalarının tikintisi və təmiri davam edir, uşaqların ən yüksək səviyyədə təhsil alması üçün bütün şəraitlər yaradılıb. Bakı şəhərimiz gündən-günə gözəlləşir. Regionlarımız gözəlləşir, yeni yollar salınır, ölkəmiz abadlaşır.
Mən ümidvaram ki, 2017-ci il sizin həyatınızda xoş anlarla, sevinc dolu hadisələrlə qalacaq. Ümidvaram ki, bu il sizin üçün uğurlu il idi. Mən sizin hər birinizə 2018-ci ildə möhkəm cansağlığı, uğurlar, xoşbəxtlik arzulayıram. Arzulayıram ki, bizim balalarımız savadlı, bilikli, tərbiyəli böyüsün. Arzulayıram ki, onlar öz dostları, yaxınları, ətraflarındakı insanlar ilə xoş niyyətlə, hörmətlə davransınlar. Qoy, sizin yolunuz açıq, ürəyiniz işıqla dolu olsun! Mən sizin hər birinizi qarşıdan gələn Dünya Azərbaycanlılarının Həmrəylik Günü və Yeni il münasibətilə ürəkdən təbrik edirəm.
Əziz uşaqlar, onu da bilməlisiniz ki, bu bayram şənliyinin hazırlanmasında bir çox insanın əməyi var. Artıq 10 ildən çoxdur ki, bizim məşhur sənət adamlarımız, musiqiçilərimiz, artistlərimiz, sizinlə bərabər burada, bu gözəl “Buta” sarayında Yeni ili qeyd edirlər, sizin üçün çox gözəl, şən ab-hava yaradırlar. Gəlin bu gözəl, qayğıkeş insanları birlikdə alqışlayaq və onlara öz minnətdarlığımızı bildirək.
Sizin hər birinizi bir daha ürəkdən təbrik edirəm, sizə cansağlığı, xoşbəxtlik, ölkəmizə əmin-amanlıq və sülh arzulayıram. Qoy, Allah hər birinizi və ölkəmizi hər zaman qorusun! Çox sağ olun.
X X X
Beləliklə, Heydər Əliyev Fondunun həyata keçirdiyi çoxşaxəli fəaliyyətin bir hissəsi olan bayram şənliyi yüzlərlə uşağı sevindirdi. Şənliyin sonunda hər bir iştirakçıya Heydər Əliyev Fondunun hazırladığı bayram hədiyyələri təqdim olundu. Fondun balacalara hədiyyə etdiyi bu bayram şənliyi uşaqların yaddaşında silinməz iz qoydu.




























































































A.M.
www.oxu.az
"
"Avtomobildə diqqəti yayındıra biləcək söhbətdə iştiraka görə cərimə ləğv edildiNəqliyyat vasitəsini idarə etməkdən diqqəti yayındıra biləcək söhbətdə iştirak etməyə görə tətbiq edilən 40 manat cərimə ləğv edilib.
Oxu.Az xəbər verir ki, Azərbaycan prezidenti İlham Əliyev bununla bağlı İnzibati Xətalar Məcəlləsinə müvafiq dəyişikliyi təsdiqləyib.
Qüvvədə olan İnzibati Xətalar Məcəlləsinin 342.1.2 maddəsinə əsasən nəqliyyat vasitəsini idarə etməkdən diqqəti yayındıra biləcək söhbətdə iştirak etməyə görə 40 manat cərimə nəzərdə tutulmuşdu.
A.M.
www.oxu.az
"
"Azərbaycan prezidenti Raul Kastroya məktub göndərdiAzərbaycan Prezidenti İlham Əliyev Kuba Dövlət Şurasının və Nazirlər Şurasının Sədri Raul Kastro Rusa təbrik məktubu göndərib.
Oxu.Az bildirir ki, təbrikdə deyilir: 
“Hörmətli cənab Sədr, Kuba Respublikasının milli bayramı - Azadlıq Günü münasibətilə Sizi və Sizin simanızda bütün xalqınızı öz adımdan və Azərbaycan xalqı adından ürəkdən təbrik edirəm.
Belə bir əlamətdar gündə Sizə möhkəm cansağlığı, işlərinizdə uğurlar, dost Kuba xalqına daim sülh və firavanlıq diləyirəm”.
E.Ə.
www.oxu.az
 
"
"İlham Əliyev “ASAN xidmət” işçilərinə peşə bayramı günü təsis etdiAzərbaycan prezidenti İlham Əliyev “ASAN xidmət” işçilərinin peşə bayramı gününün təsis edilməsi haqqında sərəncam imzalayıb.
Oxu.Az-ın məlumatına görə, hər il dekabrın 29-u Azərbaycanda “ASAN xidmət” işçilərinin peşə bayramı günü kimi qeyd ediləcək.
E.Ə.
www.oxu.az
"
"Azərbaycan XİN-dən Ermənistan vitse-spikerinə cavabGörünür ki, Ermənistan parlamentinin vitse-spikeri Eduard Şarmazanov cəfəng bəyanatlar vermək üzrə Ermənistan xarici işlər nazirinin müavini Şavarş Köçəryandan estafeti ələ keçirməyə çalışır.
Bunu Oxu.Az-a açıqlamasında XİN-nin mətbuat xidmətinin rəhbəri Hikmət Hacıyev Ermənistan parlamentinin spikeri E. Şarmazanovun bəyanatını şərh edərkən deyib.
O bildirib ki, hər bir açıqlama ilə E. Şarmazanov hüquqi və siyasi savadsızlığını, yalnız məhdud daxili istehlaka yönəlmiş populizmlə məşğul olduğunu bir daha nümayiş etdirir: 
“Bəzi məsələlər üzrə Şarmazanovun maarifləndirməsinə ehtiyac var. Beynəlxalq hüquqda “uti possidetis” prinsipi müəyyən edir ki, dövlət müstəqilliyini əldə etdiyi halda, onun mövcud sərhədlərinə hörmət edilməlidir. SSRİ-nin dağılmasından sonra müstəqilliyini əldə edən keçmiş müttəfiq respublikaların, o cümlədən Azərbaycan və Ermənistan SSR-nin sərhədlərinə münasibətdə “uti possidetis” prinsipi tətbiq olunub. 18 iyul 1988-ci il SSRİ Ali Sovetinin prezidiumu Dağlıq Qarabağın Azərbaycan SSR-nin tərkibində qalmasını bir daha təsbit edib. 10 yanvar 1990-cı ildə SSRİ Ali Sovetinin prezidiumu Ermənistan SSR-in Ali sovetinin Dağlıq Qarabağın Ermənistana birləşdirilməsinə dair 1 dekabr 1989 və 9 yanvar 1990-cı il tarixli qərarları SSRİ konstitusiyası əsasında qeyri-qanuni hesab edilib.
Azərbaycan SSR Dağlıq Qarabağ Muxtar Vilayətində yaşayan köklü Azərbaycan əhalisinə qarşı aqressiv separatizm əməlləri nəticəsində etnik təmizləmə törədildikdən sonra 10 dekabr 1991-ci ildə Dağlıq Qarabağın yalnız erməni əhalisinin iştirakı ilə qanunsuz və qeyri-legitim “referendum” keçirildi. Ermənistan tərəfinin əsassız olaraq istinad etməyə çalışdığı SSRİ-nin 3 aprel 1990-cı il tarixli “İttifaq Respublikalarının SSRİ-dən ayrılması məsələlərinin həll edilməsi prosedurlarına dair” qanunu respublikaların SSRİ-dən ayrılmasının spesifik prosedurlarını müəyyən etmişdi. Burada da müəyyən olunur ki, müttəfiq respublikanın mərkəzi hakimiyyətinin razılığı olmadan onun sərhədləri dəyişdirilə bilməzdi. Beləliklə, keçmiş SSRİ hüquqi sistemi tərəfindən Azərbaycanın razılığı olmadan Dağlıq Qarabağın birtərəfli qaydada aqressiv separatizm yolu ilə Azərbaycan SSR-in tərkibindən çıxması cəhdlərinin qeyri-qanuni xarakter daşıması konstitusional səviyyədə təsdiq edilmişdi”.
H. Hacıyev bildirib ki, Ermənistan və Azərbaycanın müstəqilliyini əldə etməsi ilə Ermənistanın Azərbaycana qarşı ərazi iddiaları və aqressiv separatizm əməlləri açıq müharibə forması alaraq Ermənistan tərəfindən Azərbaycan ərazilərinin işğalı və işğal olunmuş ərazilərdə qanlı etnik təmizləmənin törədilməsi ilə nəticələnib: 
“MDB-nin yaranmasına dair 21 dekabr 1991-ci il tarixli Alma-Ata bəyanatına əsasən, Ermənistan və Azərbaycan digər keçmiş SSRİ respublikaları kimi “bir-birilərinin ərazi bütövlüyü və sərhədlərinin toxunulmazlığını tanımağa və hörmət etməyə dair” öhdəlik qəbul ediblər. İndi Ermənistan bu öhdəliyini inkar etməyə çalışır. BMT Təhlükəsizlik Şurasının 1993-cü ildə qəbul edilmiş 822, 853, 874 və 884 saylı qətnamələrində Azərbaycanın ərazi bütövlüyü və suverenliyini bir daha təsdiq olunaraq, güc tətbiq olunması ilə sərhədlərin dəyişdirilməsinin qəbuledilməzliyi, o cümlədən 874 saylı qətnamədə Dağlıq Qarabağın Azərbaycanın ayrılmaz hissəsi olduğu bir daha təsdiq olunub. Həmçinin, qətnamədə Ermənistan qoşunlarının bütün işğal olunmuş Azərbaycan ərazilərindən dərhal və tam çıxarılması tələb olunur. Erməni təbliğatı qəsdən yenə də tarixi saxtalaşdıraraq Rusiya Kommunist Partiyası Mərkəzi Komitəsinin Qafqaz Bürosunun 5 iyul 1921-ci il tarixli iclasının protokolunu təhrif edir. Şarmazanov və onun həmkarlarına xatırlatmaq istərdik ki, həmin protokolda Dağlıq Qarabağın Azərbaycan SSR tərkibində saxlanılması qeyd olunub və inzibati mərkəzi Şuşa şəhəri olmaqla, Dağlıq Qarabağa olmaqla vilayət muxtariyyəti verilib. Ermənistanın Azərbaycanın Dağlıq Qarabağ bölgəsinə iddialarının heç bir tarixi, hüquqi, siyasi və mənəvi əsası yoxdur. Azərbaycanın Ermənistan tərəfindən işğal olunmuş ərazilərindən yaradılmış qondarma rejim yalnız işğal, təcavüz və qanlı etnik təmizləmənin nəticəsidir. Şarmazanov və onun kimiləri nəhayət başa düşməlidir ki, sivil dünya güc tətbiq edərək yaranmış vəziyyəti heç vaxt legitim qəbul edə bilməz. Azərbaycanın beynəlxalq səviyyədə tanınmış sərhədləri daxilində ərazi bütövlüyü və suverenliyi təmin ediləcək”.
N.O.
www.oxu.az
"
"Rəhim Qazıyev azadlıqdaBu gün Bakı Apellyasiya Məhkəməsində Azərbaycanın keçmiş müdafiə naziri Rəhim Qazıyev barəsində olan məhkəmə qərarından verilmiş apellyasiya şikayətinə baxılıb.
Oxu.Az-ın Report-a istinadən xəbərinə görə, hakim Qədim Babayevin sədrliyi ilə keçirilən prosesdə qərar elan olunub.
Qərara əsasən, R.Qazıyev barəsində 10 sutkalıq həbs cəzası 100 manat cərimə ilə əvəzlənib. Lakin 5 gün həbsdə yatdığını nəzərə alaraq həmin 100 manat ödənilmiş hesab edilib və R.Qazıyev azadlığa buraxılıb.
Xatırladaq ki, R.Qazıyev bir neçə gün əvvəl Nərimanov Rayon Polis İdarəsinin 17-ci Polis Bölməsinin əməkdaşları tərəfindən saxlanılıb. Nərimanov Rayon Məhkəməsinin qərarı ilə o, 10 sutkalıq həbs edilib. O, küçədə söyüş söyməkdə ittiham olunur.
Qeyd edək ki, R.Qazıyev 1992-ci ilin martından 1993-cü il fevralına qədər Azərbaycanın müdafiə naziri vəzifəsində çalışıb. O, 1993-cü ildə Şuşanın işğalında və vətənə xəyanətdə ittiham edilərək barəsində ölüm hökmü çıxarılıb. Sonradan ölüm cəzası ömürlük həbslə əvəz edilib. 2005-ci ildə isə R.Qazıyev əfv fərmanı ilə azadlığa buraxılıb.
N.O.
www.oxu.az
"
"Millət vəkili: Bizim təklifimiz qəbul edilmədiMilli Məclisin bu gün keçirilən plenar iclasında yeni hazırlanan “Azərbaycan Respublikasının Silahlı Qüvvələri haqqında” qanun layihəsi üçüncü-yekun oxunuşda müzakirəyə çıxarılaraq qəbul edilib.
Milli Məclisin deputatı Vahid Əhmədov Oxu.Az-a bildirib ki, qeyd edilən qanun layihəsi hazırda mükəmməl şəkildədir. 
“Qanun layihəsinin müzakirələri zamanı bizim müəyyən təkliflərimiz olub. Belə ki, layihənin 6-cı maddəsində səfərbərlik və müharibə ərəfəsində Silahlı Qüvvələrə rəhbərliyi Ali Baş Komandanın etdiyi göstərilir. 6.1-ci maddəsində isə qeyd edilib ki, real təhdid olan dövrlərdə isə silahlı birləşmələr bu məsələləri öz aralarında həll edirlər. Lakin prezident Respublikanın Ali Baş Komandanı olduğu üçün biz bütün nəzarət mexanizmlərinin onun tərəfindən yerinə yetirilməsini təklif etdik. Bu təklif qəbul edilmədi”, - deyə deputat bildirib. 
Vahid Əhmədovun sözlərinə əsasən, “Azərbaycan Respublikasının Silahlı Qüvvələri haqqında” qanun layihəsi gələn ilin əvvəli dövlət başçısı tərəfindən imzalanmağa göndəriləcək.
Qeyd edək ki, 5 fəsil, 16 maddədən ibarət olan bu qanun layihəsi Azərbaycan Respublikası Silahlı Qüvvələrinin təyinatı, idarə olunması və hərbi quruculuğu məsələlərini tənzimləyir, habelə Silahlı Qüvvələrin əsas vəzifələrini və fəaliyyətinin hüquqi əsaslarını müəyyən edir.
Nigar Orucova
www.oxu.az
"
"Bu gündən küçədə siqaret çəkənləri 30 manat cərimə gözləyirPrezident İlham Əliyev “Tütün məmulatlarının istifadəsinin məhdudlaşdırılması haqqında” qanunu imzalayıb.
Oxu.Az xəbər verir ki, bu qanun Azərbaycan Respublikası əhalisinin sağlamlığının qorunması, sağlam həyat tərzinin təbliği, uşaqların və gənclərin sağlam böyüməsi və inkişafı, zərərli vərdişlərə aludəçiliyin profilaktikası, tütün məmulatlarının istifadəsinin və tütün tüstüsünün ətraf mühitə ziyanlı təsirlərinin azaldılması istiqamətində fəaliyyətin hüquqi əsaslarını müəyyən edir.
Qeyd edək ki, İnzibati Xətalar Məcəlləsinə 212-ci (Tütün məmulatının istehlakına dair məhdudiyyətlərə riayət edilməməsi) maddəsinə əsasən, “Tütün məmulatlarının istifadəsinin məhdudlaşdırılması haqqında” qanunu ilə qadağan edilmiş digər yerlərdə siqaret çəkməyə görə 30 manat məbləğində cərimə nəzərdə tutulur.
Müəssisələrdə, idarələrdə, təşkilatlarda siqaret çəkmək üçün xüsusi yerlərin ayrılmasının və görünən yerlərdə “siqaret çəkmək qadağandır” xəbərdarlıq yazısının və ya işarəsinin olmasının təmin edilməməsinə görə vəzifəli şəxslər 400 manat məbləğində, hüquqi şəxslər 1000 manat məbləğində cərimə edilir.
E.Ə.
www.oxu.az
"
"Deputatlar tətildə: Kim harada istirahət edəcək?Köhnə ili təhvil verməyimizə cəmi üç gün qalıb. Artıq çoxları bayramı harada, necə və kimlərlə keçirəcəyini özü üçün müəyyənləşdirib. Bəzilərimiz ötən illə xarici ölkələrdə, bəzilərimiz isə vətəndə vidalaşmağı planlaşdırmışıq. Bəs bu gündən tətilə çıxan millət vəkillərimiz qarşıdan gələn ili harada və kiminlə keçirəcəklər?
Millət vəkili Tahir Mirkişi Oxu.Az-a Yeni ili Bakıda qarşılayacağını, tətil günlərində isə dağ-xizək idman növü ilə məşğul olacağını bildirib.

“Özünüz də bildiyiniz kimi, Yeni il bir ailə bayramıdır. Bayramı öz evimdə, ailəmlə birgə qeyd edəcəyəm. Növbəti bayram günlərində isə Qəbələyə yollanacam. Belə ki, orada çox sevdiyim idman növü olan dağ-xizək idman növü ilə məşğul olmağı planlaşdırıram”.
Milli Məclisin deputatı Fazil Mustafa da 2018-ci ili paytaxtda qarşılayacağını bildirib:

“Yeni il bayramını ailəmlə birgə Bakıda keçirməyi düşünürəm. Tətil günləri ilə bağlı isə xüsusi planım yoxdur”.
Millət vəkili Elman Məmmədov bayram ərəfəsində ölkə xaricinə çıxmaqla bağlı planının olmadığını bildirib:

“Hər il olduğu kimi, bu ili də Azərbaycanda öz xalqımla keçirəcəyəm. Ölkə xaricinə çıxmaq planım yoxdur. Bizim əhalinin kompakt yaşadığı yerlər, rayonlar var. Yeni ildə həmin yerləri ziyarət edərək, əhali ilə görüşməyi planlaşdırıram.  Xalqımızı təbrik edərək, xoş ovqat yaratmaq istəyirəm. Xalqımızla bir yerdə bayram keçirməyi hər şeydən üstün bilirəm. Düzü, bu bayramlar mənimçün mütləq bayramlar deyil. Bizim üçün mütləq bayram torpaqlarımız işğaldan azad edildikdən sonra, doğma yurdumuzda, doğma ocaqlarımızda olacaq. Bütün Azərbaycan xalqını təbrik edirəm”.
Deputat Zahid Oruc isə Yeni ildə mütaliə ilə məşğul olmağa üstünlük verəcəyini deyir:

“Düzü, Yeni il bayramı ərəfəsində xarici ölkələrə səfər etməyin həvəskarı olmamışam. Rəsmi səfərlə bağlı bir çox aparıcı ölkələrdə olmağıma baxmayaraq, Azərbaycanı onların hamısından üstün hesab edirəm. Düşünürəm ki, insan özünü harada tapırsa, orada dincəlir, mənəvi güc əldə edir. Bayram günlərində isə doğmalarımı ziyarət etməyi, mütaliə ilə məşğul olmağı planlaşdırıram.  
Azərbaycan xalqına, səngərdə dayanan əsgərimizdən tutmuş ən ucqar əyalətdəki sıravi vətəndaşımıza qədər hər bir şəxsə sağlıq, əmin-amanlıq, anlaşma arzulayıram”.
Milli Məclisi deputatı Tahir Kərimli 2018-ci ili paytaxtda qarşılayacağını, lakin tətil günlərində Azərbaycanın regionlarına yollanacağını qeyd edib:

“Yeni ili ailəmlə birgə Bakıda qeyd etməyi planlaşdırıram. Lakin tətil günlərində Ağsu, Şamaxı, İsmayıllıya yollanıb, orada yaşayan doğmalarımı ziyarət etmək istəyirəm”.
Millət vəkili Elman Nəsirov isə tətil günlərində harada dincələcəyi ilə bağlı hələ qərar vermədiyini bildirib: 

“Qəbələ, Şəki, Xaçmaz və ya Qusarda dincəlmək variantları var. Bununla bağlı evdə hələ müzakirələr aparırıq. İstənilən halda, bir həftə dincəlmək planımız var. Çünki 2018-ci il mühüm siyasi hadisələrlə zəngin il olacaq. 
Belə ki, 2018-ci ildə həm hakim Yeni Azərbaycan partiyasının qurultayı keçiriləcək, həm ölkədə çox mühüm siyasi proses olan prezident seçkiləri baş tutacaq. Bildiyimiz kimi, seçki prosesinin də öz qaydaları, tələbləri var. Bu nöqteyi-nəzərdən YAP öz fəaliyyətinə yeni dinamika verəcək. Ona görə də bu proseslərdə daha çox işləmək lazımdır. Yaxşı işləmək üçün də yaxşı istirahət etmək lazımdır. 
Düzü, xüsusi təmtərağa, istirahətin özündə də izafi xərclərə mənfi münasibət bəsləyirəm. Hər şey çərçivəsində olmalıdır”.
Nigar Orucova
www.oxu.az
"
"Marqvelaşvili Əliyevə məktub göndərdiGürcüstan prezidenti Giorgi Marqvelaşvili azərbaycanlı həmkarı İlham Əliyevi doğum günü münasibətilə təbrik edib.
Oxu.Az-ın məlumatına görə, G. Marqvelaşvilinin məktubunda deyilir:
“Zatı-aliləri. Sizi doğum gününüz münasibətilə səmimi qəlbdən təbrik edirəm. Bu əlamətdar gündə vurğulamaq istərdim ki, Azərbaycan Sizin rəhbərliyinizlə siyasi, iqtisadi və mədəni sahələrdə uğurlu inkişafa nail olub. Əminəm ki, strateji tərəfdaşlar olaraq xalqlarımızın qarşılıqlı mənafeyi naminə bizim birgə səylərimiz sayəsində əməkdaşlığımızın genişlənməsi daha böyük nailiyyətlərə gətirib çıxaracaq. Fürsətdən istifadə edərək, Gürcüstanın suverenliyini və ərazi bütövlüyünü dəstəklədiyiniz üçün Sizə minnətdarlığımı bildirirəm. Zati-aliləri, mənim dərin ehtiramımı qəbul edin. Sizə xoşbəxtlik, cansağlığı və fəaliyyətinizdə uğurlar, dost Azərbaycan xalqına isə sülh və tərəqqi arzulayıram”.
E.Ə.
www.oxu.az
"
"Məmmədyarov Mamayusupovla görüşdüAzərbaycanın xarici işlər naziri Elmar Məmmədyarov Türkdilli ölkələrin Parlament Assambleyasının (TürkPA) baş katibi Altınbek Mamayusupovla görüşüb. 
XİN-nin mətbuat xidmətindən Oxu.Az-a verilən məlumata görə, görüşdə tərəflər assambleyanın hazırkı və gələcək fəaliyyətinə toxunaraq üzv ölkələr arasında parlamentlərarası əməkdaşlığın genişləndirilməsi perspektivləri barəsində fikir mübadiləsi aparıblar.
Bu xüsusda, TürkPA-nın üzv dövlətlər arasında mövcud ortaq tarix, mədəniyyət və etnik bağlılıq əlaqələrinin daha da möhkəmləndirilməsi üçün mühüm platforma rolu oynadığı vurğulanıb. Habelə TürkPA-nın digər parlamentlərarası əməkdaşlığa məsul təşkilatlarla əməkdaşlığına dair müzakirə aparılıb.
Görüşdə A.Mamayusupov Azərbaycanın son illər ərzində artan nüfuzu, bir sıra mötəbər beynəlxalq tədbirlərə ev sahibliyi etməsi faktını diqqətə çatdıraraq Azərbaycanın qlobal dialoq mərkəzinə çevrildiyini bildirib.
E.Ə.
www.oxu.az
"
"Prezident tapşırıq verdi: Dözülməz vəziyyət aradan qaldırılsınPrezident İlham Əliyev “Yanardağ” Dövlət Tarix-Mədəniyyət və Təbiət Qoruğuna baxıb.
Oxu.Az-ın məlumatına görə, qoruqdakı vəziyyətlə tanış olan dövlət başçısı burada şəraitin dözülməz olduğunu bildirib. 
Qeyd edib ki, bu qoruğa həm Azərbaycan vətəndaşları, həm də çoxsaylı turistlər gəlir və buradakı şərait ölkəmizin bugünkü inkişaf səviyyəsinə uyğun deyil.
Prezident İlham Əliyev aidiyyəti dövlət qurumlarına ciddi tapşırıq verib ki, bu dözülməz vəziyyət qısa müddət ərzində aradan qaldırılsın, Azərbaycan vətəndaşları və turistlər üçün yüksək standartlara cavab verən şərait yaradılsın.











E.Ə.
www.oxu.az
"
"İlham Əliyev avtomobil yolunun açılışında – FOTO + YENİLƏNİBPrezident İlham Əliyev Abşeron rayonunda yenidən qurulan Mehdiabad-Digah-Məmmədli avtomobil yolunun açılışında iştirak edib.
Oxu.Az-ın məlumatına görə, Azərbaycan Avtomobil Yolları Dövlət Agentliyinin idarə heyətinin sədri Saleh Məmmədov dövlət başçısına görülən işlərlə bağlı ətraflı məlumat verib.
Qeyd edilib ki, Abşeron rayonunda 21 min nəfər əhalinin yaşadığı 3 yaşayış məntəqəsini birləşdirən Mehdiabad–Digah–Məmmədli avtomobil yolunun tikintisi qısa müddətdə və yüksək səviyyədə həyata keçirilib. Yolun uzunluğu 9 kilometrə yaxındır. Ümumilikdə 12 metr enində yeni yol yatağı tikilib. Tikintidən sonra yolun hərəkət hissəsi 7-8 metrə qədər genişləndirilib.
Dövlət başçısına Mehdiabad-Fatmayı-Gorədil avtomobil yolunun tikintisi haqqında da məlumat verilib. Bildirilib ki, 16 min nəfər əhalinin yaşadığı Mehdiabad, Fatmayı, Gorədil yaşayış məntəqələrini birləşdirən avtomobil yolunun uzunluğu 6,5 kilometrdir.
Binəqədi şosesində yenidənqurma işləri iki mərhələdə aparılıb.
***
11:07
Azərbaycan Respublikasının prezidenti İlham Əliyev bu gün Abşeron rayonunun Mehdiabad-Digah-Məmmədli avtomobil yolunun açılışında iştirak edib.
Bu barədə Oxu.Az-a dövlət başçısının mətbuat xidmətindən məlumat daxil olub.




















E.Ə.
www.oxu.az
"
"Deputatlar tətilə çıxdılarMilli Məclisin 2017-ci ildə son iclası başa çatıb.
Oxu.Az-ın APA-ya istinadən məlumatına görə, bu gün keçirilən son iclasda gündəlikdəki məsələlərin müzakirəsindən sonra spiker Oqtay Əsədov sessiyanı bağlı elan edib.
Spiker payız sessiyasının səmərəli keçdiyini bildirib.
Sessiyaya Dövlət himninin səsləndirilməsi ilə yekun vurulub.
N.O.
www.oxu.az
"
"Roqozin Bakıda – FOTODünən Rusiya baş nazirinin müavini Dmitri Roqozinin Bakıda Azərbaycan prezidenti İlham Əliyevlə görüşü baş tutub. 
Oxu.Az-ın məlumatına əsasən, bu barədə Roqozin özünün “Facebook” səhifəsində qeyd edib.
“Bakı. Ticarət-iqtisadi əməkdaşlıq üzrə hökumətlərarası komissiyanın görüşünün yekunları üzrə Azərbaycan prezidenti ilə danışıqlar”, - deyə D.Roqozin yazıb. 



N.O.
www.oxu.az
"
"Türkiyə və ABŞ arasında viza problemi həll olunduABŞ-ın Ankaradakı səfirliyi Türkiyə vətəndaşlarına qeyri-immiqrasiya vizalarının verilməsinə tətbiq olunan məhdudiyyətin aradan qaldırıldığını bəyan edib.
Oxu.Az xəbər verir ki, bu barədə məlumatı Türkiyə KİV-ləri yayıb. 
Beləliklə, iki ölkə arasında oktyabr ayında yaranan viza böhranının çözüldüyü bildirilir.
ABŞ səfirliyinin yaxın saatlarda viza böhranının tamamən aradan qaldırılmasına dair açıqlama yayması gözlənilir.
E.Ə.
www.oxu.az
"
"Azərbaycanda yeni agentlik yaradıldıPrezident İlham Əliyev kiçik və orta sahibkarlıq sahəsində idarəetmənin daha da təkmilləşdirilməsi haqqında fərman imzalayıb.
Oxu.Az xəbər verir ki, fərmana əsasən, İqtisadiyyat Nazirliyinin tabeliyində publik hüquqi şəxs statuslu “Azərbaycan Respublikasının Kiçik və Orta Sahibkarlığın İnkişafı Agentliyi” yaradılıb.
Agentlik ölkədə kiçik və orta sahibkarlığın inkişafını dəstəkləyən, KOS subyektlərinə bir sıra xidmətlər göstərən, dövlət orqanlarının bu sahədə xidmətlərinin əlaqələndirilməsini və tənzimlənməsini həyata keçirən publik hüquqi şəxs olacaq.
Sənəddə vurğulanıb ki, Agentliyin tərkibində ölkənin iri rayon və şəhərlərində kiçik və orta sahibkarlara bir sıra xidmətləri (təlim, məsləhət, informasiya, biznes inkubator, innovasiya mərkəzi, maliyyə xidmətləri və s.) bir məkanda təklif edən “Kiçik və orta sahibkarlıq evi” yaradılsın və onların fəaliyyəti “ASAN xidmət” mərkəzləri, “ASAN xidmət” mərkəzləri olmayan regionlarda isə İqtisadiyyat Nazirliyinin regional bölmələri vasitəsilə həyata keçiriləcək.
Qurumda Agentliyin fəaliyyətinə rəhbərliyi həyata keçirən və ictimai əsaslarla fəaliyyət göstərən 7 nəfərdən ibarət Müşahidə Şurası yaradılacaq.
Müşahidə Şurası iqtisadiyyat nazirindən, maliyyə, vergilər, əmək və əhalinin sosial müdafiəsi və kənd təsərrüfatı nazirlərinin müavinlərindən, Prezident yanında Vətəndaşlara Xidmət və Sosial İnnovasiyalar üzrə Dövlət Agentliyi sədrinin müavinindən və Sahibkarlar (İşəgötürənlər) Təşkilatları Milli Konfederasiyasının prezidentindən ibarət tərkibdə formalaşdırılacaq. Şuranın sədri iqtisadiyyat naziridir.
Agentliyin fəaliyyətinə cari rəhbərliyi icraçı direktor həyata keçirəcək. İcraçı direktorun vəzifəyə təyin və vəzifədən azad edilməsini, habelə səlahiyyətlərinə vaxtından əvvəl xitam verilməsini, prezidentlə razılaşdırmaqla, iqtisadiyyat naziri həyata keçirməlidir.
Publik hüquqi şəxsin saxlanılması və fəaliyyətinin təmin edilməsi dövlət büdcəsindən ayırmalar, habelə fəaliyyət istiqamətlərinə uyğun olaraq görülən işlərdən, göstərilən xidmətlərdən əldə edilən daxilolmalar, ianələr, qrantlar və nizamnaməsində müəyyən edilmiş digər mənbələrdən daxil olan vəsaitlər hesabına həyata keçiriləcək.
E.Ə.
www.oxu.az
"
"İlham Əliyev mədəniyyət xadimlərini mükafatlandırdıPrezident İlham Əliyev Rauf Babayevin “Şöhrət” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, R. Babayev Azərbaycan musiqi mədəniyyətinin inkişafında xidmətlərinə görə təltif edilib.
Dövlət başçısının digər sərəncamı ilə Azərbaycanın ictimai-siyasi həyatında fəal iştirakına görə Flora Qasımova da “Şöhrət” ordeni ilə təltif olunub.
Əlavə olaraq, İlham Əliyev Salxab İsa oğlu Məmmədovun “Şərəf” ordeni ilə təltif edilməsi haqqında sərəncam imzalayıb. S. Məmmədov Azərbaycanda rəssamlıq sənətinin inkişafında və təbliğində böyük xidmətlərinə görə təltif edilib.
E.Ə.
www.oxu.az
"
"Türk dünyasının “NATO-su” yaradılır? - ŞƏRHBir neçə gün öncə İranın “Mehr” informasiya agentliyinin “Al-Kawthar” teleşirkətinə istinadən yaydığı xəbər böyük rezonansa səbəb olub. 
Məlumatda deyilir ki, Azərbaycan, Türkiyə, Qırğızıstan və Monqolustan 2018-ci ildə birgə “Türk dünyasının birləşmiş ordusunu – Avrasiya hərbi qüvvələrini” yaradacaqlar.  
Qeyd edək ki, türk dünyasının birgə hərbi qüvvələrinin yaradılması üzrə planın 2013-cü ildə işlənib hazırlandığı, lakin Ulan-Batora görə həyata keçirilmədiyi bildirilir. Belə ki, türk dövləti olmadığı üçün “Avrasiya təhlükəsizlik qüvvələri” statusu ilə bu birliyə qatılmalı olan Monqolustan fikrindən vaz keçmişdi.
Məsələ ilə bağlı Oxu.Az-a açıqlama verən politoloq Tofiq Abbasov belə bir birliyin yaradılması xəbərlərinin şayiə olduğunu bildirib:
“Bu, çox  kobud bir fantaziyanın məhsuludur. Adıçəkilən ölkələrin bəzilərinin bir-biri ilə bilavasitə sərhədi də yoxdur. Onları birləşdirən faktor türk əsilli olmalarıdır. Digər tərəfdən isə, Monqolustan öz siyasətini elan etmədən, bütün prosesləri uzun müddətdir ki, kənardan izləyir. 
Düşünürəm ki, bu fikirlər bandaj xarakterlidir. Yəni sosioloqlar tərəfindən ictimai fikri, ümumi əhval-ruhiyyəni, münasibəti öyrənmək üçün yayılan şayiədir. 
Politoloq, “Atlas” Araşdırmalar Mərkəzinin rəhbəri Elxan Şahinoğlu “Türk dünyasının birləşmiş ordusunun – Avrasiya hərbi qüvvələrini”nin yaradılmasının reallığı əks etdirmədiyini bildirib:
“Əksəriyyətinin türkdilli ölkələr olduğuna baxmayaraq, Azərbaycan, Türkiyə, Qırğızıstan və Monqolustan siyasi cəhətdən  rəngarəng ölkələrdir.
Digər tərəfdən, Qırğızıstanın yürütdüyü siyasət Azərbaycanı qane etmir. Belə ki, bu ölkənin sabiq prezidentləri Azərbaycanın ərazi bütövlüyünü dəstəkləyən sənədlərə imza atmayıblar. Belə olan təqdirdə, biz onlarla vahid ordu yarada bilmərik. 
Türkiyənin özünün də Qırğızıstanla münasibətlərində müəyyən problemlər var. Türkiyə Fətullah Gülənə məxsus mərkəzlərin bağlanılmasını tələb edərkən, Qırğızıstan rədd cavabı verib. Düşünürəm ki, Qırğızıstanla birgə türkdilli ölkələrin vahid ordunun yaradılması mümkün deyil. 
Əslində, “türkdilli ölkələr birliyi” deyəndə Azərbaycan-Türkiyə birliyindən söhbət gedir. Bu iki dövlət birgə hərbi təlimlər keçirirlər. Digər türkdilli dövlətlərin bu birliyə qoşulması isə hələ problematikdir. Belə ki, qeyd edilən ölkələrin Rusiyanın iştirak etdiyi formatlardan qopub Azərbaycan və Türkiyə ilə birgə hərbi qoşun birlikləri yaratması real görünmür”, - deyə politoloq vurğulayıb. 
Nigar Orucova
www.oxu.az
"
"İlham Əliyev bu şəxslərə “Əməkdar artist” adı verdiPrezident İlham Əliyev Dünya Azərbaycanlılarının Həmrəylik Günü münasibətilə bir qrup şəxsə fəxri adların verilməsi haqqında sərəncam imzalayıb. 
Oxu.Az xəbər verir ki, sərəncama əsasən, Azərbaycan diasporunun inkişafındakı xidmətlərinə, mədəniyyət və incəsənət sahəsindəki nailiyyətlərinə görə aşağıdakı şəxslərə Azərbaycan Respublikasının fəxri adları verilib:
“Əməkdar rəssam”
Qurbanov Seyfəddin Əli oğlu
Məmmədov Rəhim Əliağa oğlu.
“Əməkdar artist”
Manafzadə Turan İslam qızı
Məmmədova Elnarə Tofiq qızı
Nuriyev Mais Şükür oğlu.
www.oxu.az
.
"
"Prezident bir qrup şəxsi təltif etdi – SİYAHIPrezident İlham Əliyev Dünya Azərbaycanlılarının Həmrəylik Günü münasibətilə bir qrup şəxsin “Tərəqqi” medalı ilə təltif edilməsi haqqında sərəncam imzalayıb. 
Oxu.Az-ın məlumatına görə, Dünya Azərbaycanlılarının Həmrəylik Günü münasibətilə, xalqlar arasında dostluğun möhkəmləndirilməsi və Azərbaycan diasporunun inkişafı sahəsindəki xidmətlərinə görə aşağıdakı şəxslər “Tərəqqi” medalı ilə təltif ediliblər:
Ali Tekin Atalar
Allahverdiyeva İlhamə Kəmənd qızı
Babayeva Ofelya Rəhim qızı
Boçarov Yuri Borisoviç
Demirçi Ayhan Yunus oğlu
Əhmədov Eldar Məmməd oğlu
Əliyev Yunus Dəmir oğlu
Əsgərov Məhəmməd Xəlil oğlu
Hacıyev Qüdrət Əli oğlu
Qarayev Ələkbər Qara oğlu
Muradlı Arzu Oqtay qızı
Nəsirov Seymur Rahim oğlu
Osman Əsli Əli qızı
Rəhimli Səftər Mikayıl oğlu
Rəhman Vaqif Yusuf oğlu
Rüstəmxanlı Tənzilə Yolçu qızı
www.oxu.az
"
"Əli Həsənov: Rəsmi Bakı Qarabağ münaqişəsində müəyyən güzəştlərə hazırdırAzərbaycanın Dağlıq Qarabağ münaqişəsinə dair mövqeyi aydındır. Bu mövqe BMT Təhlükəsizlik Şurası, ATƏT, Avropa Şurası və bütün dünya ictimaiyyətinə təqdim olunub. 
Oxu.Az-ın xəbərinə görə, bu barədə Azərbaycan Respublikası prezidentinin İctimai-siyasi məsələlər üzrə köməkçisi Əli Həsənov “The Jerusalem Post” nəşrinə müsahibəsində bəyan edib:
“Azərbaycanın məsələyə yanaşması ondan ibarətdir ki, münaqişələrin həlli zamanı beynəlxalq hüquqa əməl olunmalıdır. Bu, o deməkdir ki, Ermənistanın işğalçı qoşunları qeyd-şərtsiz Azərbaycan ərazilərini tərk etməli, ölkənin ərazi bütövlüyü və suverenliyi bərpa olunmalı, məcburi köçkünlər isə öz torpaqlarına qayıtmalıdırlar. 
Azərbaycanın mövqeyi belədir ki, başqa dövlətin beynəlxalq hüququn tanıdığı ərazisində dövlət yaratmaq, bu məqsədə çatmaq üçün milli-etnik zəmində zorakılıq və silaha əl atmaq yolverilməzdir.
Əlbəttə, biz müəyyən güzəştlərə və problemin konstruktiv həllinə hazırıq. Bununla əlaqədar olaraq, biz münaqişənin dayanıqlı, effektiv və ədalətli nizamlanması üçün Azərbaycanın daxilində Dağlıq-Qarabağ regionuna daha geniş muxtariyyətin verilməsi, həmçinin Azərbaycanın qanunvericiliyi və beynəlxalq hüququn normalarına müvafiq olaraq, orada yaşayan erməni əhalisinin mülki, sosial-iqtisadi və mədəni hüquqlarının təmin olunması haqqında məsələni nəzərdən keçiririk”.
www.oxu.az
"
"Prezident “Azərsu”ya pul ayırdıPrezident İlham Əliyev “Bakı şəhəri Sabunçu rayonunun Sabunçu, Maştağa və Suraxanı rayonunun Əmircan, Bülbülə və Qaraçuxur qəsəbələrində su təchizatı və kanalizasiya sistemlərinin yenidən qurulması layihəsinin davam etdirilməsi ilə bağlı əlavə tədbirlər haqqında” sərəncam imzalayıb.
Oxu.Az xəbər verir ki, sərəncamla “Azərsu” Açıq Səhmdar Cəmiyyətinə 3,73 milyon manat ayrılıb.
Maliyyə Nazirliyinə bu sərəncamda nəzərdə tutulan məbləğdə maliyyələşməni təmin etmək, Nazirlər Kabinetinə bu sərəncamdan irəli gələn məsələləri həll etmək tapşırılıb.
Qeyd edək ki, sərəncamın icrası çərçivəsində Bakı şəhəri Sabunçu rayonunun Sabunçu qəsəbəsində diametrləri 110-160 mm, uzunluğu 6,5 km olan paylayıcı su şəbəkəsinin, Maştağa qəsəbəsində diametrləri 110-225 mm, uzunluğu 9,2 km olan paylayıcı su şəbəkəsinin, Suraxanı rayonunun Əmircan qəsəbəsində diametrləri 110-280 mm, uzunluğu 5,4 km olan paylayıcı su şəbəkəsinin, Bülbülə qəsəbəsində diametrləri 110-160 mm, uzunluğu 6,0 olan km paylayıcı su şəbəkəsinin, Qaraçuxur qəsəbəsində diametri 530 mm, uzunluğu 0,8 km olan su kəmərinin və diametrləri 110-280 mm, uzunluğu 1,8 km olan paylayıcı su şəbəkəsinin tikilməsi nəzərdə tutulur.
N.О.
www.oxu.az
"
"İlham Əliyev Belarusa səfər edəcəkAzərbaycan prezidenti İlham Əliyev gələn il Belarusa səfər edəcək. 
Oxu.Az-ın APA-ya istinadən məlumatına görə, bunu Belarusun Azərbaycandakı səfiri Gennadi Axramoviç bildirib.
Səfir qeyd edib ki, Azərbaycan prezidenti İlham Əliyevin Belarusa səfəri 2018-ci ilin birinci yarısına planlaşdırılır.
www.oxu.az
"
"Nazirlərin gələn ilin yanvar ayı üçün qəbul günləri açıqlandı - SİYAHIAzərbaycanda mərkəzi icra hakimiyyəti orqanları rəhbərlərinin 2018-ci ilin yanvar ayı üçün şəhər və rayonlarda vətəndaşların qəbulu cədvəli açıqlanıb.
Oxu.Az həmin cədvəli təqdim edir.
Qeyd edək ki, vətəndaşların qaldırdıqları məsələlər qəbulu keçirən mərkəzi icra hakimiyyəti orqanının səlahiyyətlərinə aid olmalıdır.




Mərkəzi icra hakimiyyəti orqanı


Qəbul günü

Qəbulun keçirildiyi şəhər
Əhatə olunan şəhər və rayonlar



Oqtay Şirəliyev
Səhiyyə naziri

05
Zərdab
Zərdab, Ucar, Ağdaş, Göyçay, Kürdəmir, Ağsu



Arzu Rəhimov
Səfərbərlik və Hərbi Xidmətə Çağırış üzrə Dövlət Xidməti​nin rəisi

18
İsmayıllı
İsmayıllı, Şamaxı, Ağsu, Qobustan



Zakir Qaralov
Baş prokuror

19
Qobustan
Qobustan, Şamaxı, İsmayıllı, Ağsu, Kürdəmir, Göyçay



Mübariz Qurbanlı
Dini Qurumlarla İş üzrə Dövlət Komitəsinin sədri

23
Şirvan
Şirvan, Hacıqabul, Salyan, Neftçala, Biləsuvar



Səlim Müslümov
Əmək və əhalinin sosial müdafiəsi naziri

24
Salyan
Salyan, Neftçala, Biləsuvar, Cəlilabad, Cəbrayıl



Hüseynqulu Bağırov
Ekologiya və təbii sərvətlər naziri

25
İmişli
İmişli, Füzuli, Beyləqan, Zərdab, Xocavənd, Laçın



Məleykə Abbaszadə
Dövlət İmtahan Mərkəzi publik hüquqi şəxsin Direktorlar Şurasının sədri

25
Salyan
Salyan, Şirvan, Hacıqabul, Sabirabad, Saatlı, Neftçala



Azad Rəhimov
Gənclər və idman naziri

26
Şirvan
Şirvan, Hacıqabul, Salyan, Neftçala, Sabirabad, Saatlı



Kəmaləddin Heydərov
Fövqəladə hallar naziri

26
Tərtər
Tərtər, Ağdam, Bərdə



Şahin Mustafayev
İqtisadiyyat naziri

26
Ucar
Ucar, Zərdab, Kürdəmir



Heydər Əsədov
Kənd təsərrüfatı naziri

26
Quba
Quba, Qusar, Xaçmaz, Şabran, Siyəzən, Xızı



Ramin Quluzadə
Nəqliyyat, rabitə və yüksək texnologiyalar naziri

26
Abşeron
Abşeron, Sumqayıt, Qubadlı, Şuşa, Zəngilan



Hicran Hüseynova
Ailə, Qadın və Uşaq Problemləri üzrə Dövlət Komitəsinin sədri

26
Kürdəmir
Kürdəmir, İmişli, Ucar, Zərdab, Ağdaş, Göyçay



Aydın Əliyev
Dövlət Gömrük Komitəsinin sədri

26
Biləsuvar
Biləsuvar, Cəlilabad, Salyan, Neftçala, Cəbrayıl



Kərəm Həsənov
Əmlak Məsələləri Dövlət Komitəsinin sədri

26
Şamaxı
Şamaxı, Ağsu, Qobustan



Fikrət Məmmədov
Ədliyyə naziri

30
Şamaxı
Şamaxı, İsmayıllı, Qobustan



Əbülfəs Qarayev
Mədəniyyət və turizm naziri

30
Abşeron
Abşeron, Sumqayıt, Xızı, Qubadlı, Şuşa, Zəngilan



N.O.
www.oxu.az
"
"Deputatlar tətilə çıxırlarAzərbaycan Milli Məclisinin payız sessiyasının sonuncu plenar iclası dekabrın 29-da  keçiriləcək.
Oxu.Az məlumat verir ki, iclasın gündəliyinə 17 məsələ daxildir.
Bunlar “Bələdiyyələrin statusu haqqında”, “Bələdiyyə torpaqlarının idarə edilməsi haqqında”, “Sahibkarlıq fəaliyyəti haqqında”, “Turizm haqqında”, “Yol hərəkəti haqqında”, “Dövlət qulluğu haqqında” və s. qanunlara, o cümlədən Gömrük, Miqrasiya məcəllələrinə əlavə dəyişikliklər layihəsidir.
Bundan başqa, “Azərbaycan Respublikasının Silahlı Qüvvələri haqqında” qanun layihəsi üçüncü-yekun oxunuşda müzakirəyə çıxarılacaq, “Naxçıvan Muxtar Respublikası Ali Məhkəməsinin hakiminin təyin edilməsi haqqında” qanun layihəsinə baxılacaq.
Sonda Dünya Azərbaycanlıların Həmrəyliyi günü münasibətilə Milli Məclisin müraciəti qəbul olunacaq.
Bununla da parlamentin payız sessiyası başa çatacaq, deputatlar tətilə çıxacaq. Tətil yanvarın 15-də başa çatacaq.
N.O.
www.oxu.az
"
"MDB dövlət başçıları Moskvada nədən danışdılar? – ÇIXIŞLAR + VİDEO + FOTODekabrın 26-da Moskvada MDB dövlət başçılarının qeyri-rəsmi görüşü olub.
Oxu.Az Report-a istinadən xəbər verir ki, Azərbaycan Respublikasının Prezidenti İlham Əliyev görüşdə iştirak edib.
Prezident İlham Əliyev MDB dövlət başçılarının Moskvada keçirilən qeyri-rəsmi görüşündə iştirak etmək üçün “Novo-Oqaryovo” dövlət iqamətgahına gəlib.
Rusiya Federasiyasının Prezidenti Vladimir Putin Azərbaycan Respublikasının Prezidenti İlham Əliyevi salamlayıb.
Sonra MDB dövlət başçıları birgə foto çəkdiriblər.
Daha sonra MDB dövlət başçılarının qeyri-rəsmi görüşü olub.
Rusiya Prezidenti Vladimir Putin bu görüşün MDB çərçivəsində il ərzində görülən işlərə yekun vurmaq, perspektivdə olan planlar haqqında danışmaq, regional və beynəlxalq əhəmiyyətli aktual məsələləri müzakirə etmək baxımından gözəl imkan olduğunu bildirib. Vladimir Putin MDB-yə sədrliyi dövründə Rusiyanın səylərinin qurumun beynəlxalq nüfuzunun möhkəmləndirilməsinə, birlik orqanlarının işinin səmərəliliyinə yönəldildiyini diqqətə çatdıraraq deyib: 
-Əsas diqqət malların, xidmətlərin daşınmasında maneələrin aradan qaldırılmasına və gömrük prosedurlarının sadələşdirilməsinə yönəlmişdir. Qeyd edim ki, cari ildə MDB ölkələri arasında əmtəə dövriyyəsində böyük artım qeydə alınıb. Bu ilin 10 ayının yekunlarına görə, bu rəqəm dörddəbir dəfədən çox - 25,7 faiz artıb və demək olar ki, 117 milyard dollara çatıb. Məlumat üçün deyim ki, bütün 2016-cı il ərzində bu göstərici 94 milyard dollar təşkil edib. Təxminən həmin səviyyədə də, yəni, 24 faiz MDB-nin üçüncü ölkələrlə mal dövriyyəsi artıb. Birliyin hüquq-müqavilə bazası möhkəmlənib. İnnovasiyalar, nüvə energetikası, nəqliyyat təhlükəsizliyi sahələrində sazişlər qüvvəyə minib. Saxta məhsulların yayılmasına qarşı, əqli mülkiyyətin qorunması ilə bağlı sənədlər qəbul olunub. Vacib bir saziş - MDB çərçivəsində xidmətlərin azad ticarəti üzrə saziş üzərində iş tamamlanmaqdadır. Birlik ölkələri terrorçuluq, transsərhəd cinayətlər, narkotrafikə qarşı mübarizə sahəsində qarşılıqlı fəaliyyəti gücləndirirlər. May ayında Tacikistanda MDB xüsusi xidmətlərinin “Düşənbə - antiterror 2017” mövzusunda irimiqyaslı təlimləri keçirilib. Korrupsiyaya, cinayət yolu ilə əldə edilmiş gəlirlərin leqallaşdırılmasına qarşı mübarizə üzrə əməkdaşlığın konsepsiyaları işlənib hazırlanıb və bəyənilib.
Vladimir Putin humanitar sahədə əməkdaşlığın möhkəmləndiyini, gənclər siyasəti, təhsil, səhiyyə, mədəniyyət, idman və turizm sahələrində uğurlu layihələrin reallaşdırıldığını deyib. Rusiya Prezidenti vurğulayıb ki, MDB dövlətləri dünyada beynəlxalq hüquq norma və prinsipləri əsasında ədalətli qlobal dünya nizamının qurulmasını dəstəkləyir və bundan sonra da ölkələrin sabitliyinin və təhlükəsizliyinin möhkəmləndirilməsi naminə birgə çalışacaqlar. Vladimir Putin əmin olduğunu bildirib ki, MDB çərçivəsində müxtəlif sahələrdə qarşılıqlı fəaliyyətin daha da dərinləşdirilməsi ölkələrimizin, xalqlarımızın əsas maraqlarına cavab verir. Rusiya prezidenti çıxışının sonunda yanvarın 1-dən MDB-yə sədrliyin Tacikistana keçdiyini bəyan edib.
X X X
Qazaxıstan Prezidenti Nursultan Nazarbayev MDB ölkələrində sülh və əmin-amanlığın hökm sürdüyünü müsbət hal kimi dəyərləndirib. O, 2017-ci ilin ağır olduğunu, Rusiyaya qarşı qeyri-qanuni sanksiyaların davam etdiyini, lakin bu ölkənin Suriyada müvəffəqiyyət qazandığını bildirərək deyib:
-Siz Suriya hökumətinin xahişi ilə “İraq Şam İslam Dövləti” qruplaşmasının dəf olunmasında iştirak etmək məcburiyyətində qaldınız və bu prosesi uğurla başa çatdırdınız. Bu, Sizin şəxsi rəhbərliyiniz altında həyata keçirildi. Mən Sizi səmimi qəlbdən təbrik edirəm. Bu, rusiyalılar üçün, bizim hamımız üçün, bütün dünya üçün çox vacib idi. Siz bu haqda orada - yerindəcə, hərbi bazada olanda danışmışdınız. Vacib hadisə həm də ondan ibarətdir ki, Özbəkistanda yeni Prezident Şavkat Mirziyoyev bir ildir çalışır. Sooronbay Jeenbekov ilk dəfədir ki, Prezident qismində burada iştirak edir. Bu, bizim hamımız üçün böyük hadisədir. Xoş haldır ki, 2017-ci ildə MDB ölkələrində sülh, əmin-amanlıq hökm sürürdü, insanlar sabit şəraitdə yaşayıb işləyir, övladlarını böyüdürdülər və gələcəklərinə əmin idilər. Sizin qeyd etdiyiniz kimi, dünyada iqtisadiyyatın konyukturası dəyişilir, amma ölkələrimiz arasında ticarət dövriyyəsi dörddəbir dəfədən çox olub. İkitərəfli ticarətdə isə daha çox artım var. Ancaq dünyada və bizdə ağır meyillər mövcuddur, biz sakitləşməməliyik, gələn il çox vacib ildir, Rusiyada seçkilər olacaq. Vladimir Vladimiroviç, düşünürəm, biz hamımız yekdil fikirdəyik ki, Sizə uğurlar arzulayaq. Bilirik ki, Rusiya xalqı sizin rəhbərliyinizə məhz bu ağır dövrdə böyük dəyər verir.
X X X
Belarus Prezidenti Aleksandr Lukaşenko MDB ölkələri arasında qurulan iqtisadi əlaqələrin genişləndirilməsinin böyük uğur olduğunu deyərək bildirib ki, bu, son illərdə görülən işlərin nəticəsidir. Aleksandr Lukaşenko Rusiya ilə bağlı bir çox məsələlərin dərin narahatlıq yaratdığını vurğulayaraq deyib:
-Bu, Cənubi Koreyada olimpiada ilə bağlıdır. Siz bizim mövqeyimizi bilirsiniz. Burada iştirak edən dövlət başçıları da bizimlə həmrəydir. Biz Rusiya idmançılarına və Rusiya Federasiyasına bu cür münasibəti qətiyyətlə qəbul etmirik. Biz sizi tam dəstəkləyirik. Bir misal gətirim, Belarus idmançıları, xüsusən də bizim avarçəkənlər Rio de Janeyro Olimpiadasına hazırlaşırdılar. Bu, Belarus idmanının güclü istiqamətidir, ancaq bizi kənarlaşdırdılar və sanksiyalar tətbiq etdilər. İki və ya üç aydan sonra biz məhkəmədə haqqımızı əldə etdik. Doğrudan da məhkəmə bizi dəstəklədi, lakin vaxt getmişdi. Biz medalları, ölkənin imicini itirdik, biz bunların hamısından keçmişik. Siz bilməlisiniz ki, bu mübarizədə biz sizi dəstəkləyirik.
Suriya ilə bağlı məsələyə gəlincə, deməliyəm ki, Rusiya Federasiyası məsələyə qarışmasaydı, düşünürəm, bu dövlət ümumiyyətlə mövcud olmayacaqdı. Orada görüləcək çox iş var, lakin Rusiyanın oradakı sağlam qüvvələrinin birləşdirilməsi, bu dövlətin möhkəmləndirilməsi və Suriyada milli dialoq konqresinin çağırılması ilə bağlı təşəbbüsü bu ölkədə mövcud olan problemlərin həllinə Sizin dövlətinizin böyük töhfələridir. Biz sizin Qüdslə bağlı mövqeyinizlə həmrəyik. Mən buna qiymət verməkdə çətinlik çəkirəm, çünki səmimi desəm, Donald Trampın Qüdslə bağlı bu qərarını başa düşə bilmirəm. Bu balaca torpaq parçasında çətin zəhmət hesabına əldə olunan sülhü dağıtmaq olmaz. Bu, əsas məsələdir. BMT-nin qərarlarına riayət etmək lazımdır. Burada bizim baxışlarımızın həmrəyliyi üst-üstə düşür. Onu da deyim, burada iştirak edən Orta Asiya ölkələrinin liderləri xəbərdarlıq etdilər ki, Yaxın Şərqdə sıxışdırılan İŞİD terrorçuları Əfqanıstanda peyda olacaqlar. Siz və Rusiyanın Müdafiə Nazirliyi bu yaxınlarda bəyan etmişdiniz ki, bu qüvvələr orada cəmləşir və aydındır nə məqsədlə. Əfqanıstanda bu qarşıdurmanın baş verməsinə yol vermək olmaz, çünki bu, Suriyadan da mürəkkəb olacaq.
X X X
Qırğız Respublikasının Prezidenti Sooronbay Jeenbekov görüşün yüksək səviyyədə təşkilinə görə Rusiya Prezidenti Vladimir Putinə minnətdarlığını bildirərək deyib:
-Rusiya tərəfini MDB-yə sədrliyin uğurlu və səmərəli keçməsi, qarşıya qoyulan məqsəd və vəzifələrə nail olunması münasibətilə təbrik edirəm. Bununla yanaşı, Tacikistan Respublikasına MDB orqanlarında qarşıdakı sədrlikdə uğurlar arzulamaq istəyirəm. Əminəm ki, Tacikistanın sədrliyi MDB çərçivəsində əməkdaşlığın gələcək inkişafına öz layiqli töhfəsini verəcək.
Hörmətli dövlət başçıları, hesab edirəm ki, Birlik mövcudluğu dövründə ölkələrimiz arasında səmərəli və hərtərəfli əməkdaşlıq üçün bütün lazımi şəraiti yaradıb. Son iki ildə Birliyin fəaliyyətinin və onun sahə orqanlarının optimallaşdırılması istiqamətində real addımlar atılıb. Düşünürəm ki, həmin proses daimi və fasiləsiz olmalıdır. Çünki belə yanaşma konkret nəticənin əldə olunmasına istiqamətlənən MDB-nin işini daha məzmunlu edəcək.
Hörmətli həmkarlar, bu gün beynəlxalq arenadakı vəziyyət sürətlə dəyişir, yaranan çağırış və təhlükəyə vaxtında reaksiya vermək üçün biz səylərimizi birləşdirməliyik. Yaxın Şərqdəki vəziyyət beynəlxalq cinayət dəstələri tərəfindən terror təhlükəsinin yayılması baxımından hələ də əsaslı təhlükə doğurur. MDB-nin müvafiq qurumları beynəlxalq terror və dini ekstremist təşkilatların fəaliyyətinin maliyyələşdirilməsi və onların muzdlularının dövlət sərhədindən keçirilməsi üçün istifadə edilən narkotiklərin, silahın, döyüş sursatı qaçaqmalçılığının və qanunsuz miqrasiyanın qarşısının alınması üçün lazımi preventiv tədbirlər görməlidir. Mərkəzi Asiyada İŞİD və digər buna oxşar radikal qruplaşmaların ideologiyalarının yayılması güclənir, bizim ölkələrin vətəndaşlarının onların sıralarına cəlb olunması üçün fəal təbliğat aparılır. Hesab edirəm ki, sərhəd təhlükəsizliyi sahəsində MDB ölkələrinin Kollektiv Təhlükəsizlik üzrə Müqavilə Təşkilatında fəal qarşılıqlı fəaliyyəti olmadan kollektiv təhlükəsizliyi, dövlət sərhədlərinin etibarlı mühafizəsini tam təmin etmək, müasir çağırışların və təhlükələrin əksəriyyətinə qarşı durmaq mümkün deyil. Fürsətdən istifadə edərək, Suriyada hərbi əməliyyatın uğurla yekunlaşması, İŞİD terror qruplaşmasının və digər cinayətkar dəstələrin məhv edilməsi münasibətilə Vladimir Vladimiroviçi təbrik edirəm. Əminliklə deyə bilərəm ki, Rusiya tərəfinin həm hərbi, həm də siyasi-diplomatik sahədə səyləri Suriya xalqında dinc həyata ümid yaradıb.
X X X
Sonra Azərbaycan Prezidenti İlham Əliyev çıxış edərək deyib:
-Hörmətli Vladimir Vladimiroviç, ilk növbədə dəvətə görə təşəkkürümü bildirmək istərdim. Rusiyada, Moskvada olmaq həmişə çox xoşdur. Sizi MDB-yə sədrliyin uğurla başa çatması münasibətilə təbrik etmək istərdim. Sizin qeyd etdiyiniz kimi, bu il ərzində MDB məkanında inteqrasiya prosesləri üçün xeyli iş görülüb. Əmtəə dövriyyəsinin artması da bizim iqtisadiyyatlarımızın təkcə bərpasının, iqtisadi vəziyyətin sabitləşməsinin deyil, həm də dost ticari-iqtisadi əlaqələrin gələcəkdə möhkəmləndirilməsinin zəruriliyinin göstəricisidir. Biznes həmişə baş verən proseslərə çox dəqiq reaksiya verir və qarşılıqlı investisiyalar, əmtəə dövriyyəsinin artması ölkələr arasında münasibətlərdən heç də az dərəcədə asılı deyil. MDB məkanında müşahidə etdiyimiz müsbət meyillər, şübhəsiz, ticari-iqtisadi sahədə müşahidə etdiyimiz fəallığa təkan vermişdir. Rusiya MDB-də birləşdirici rol oynayır. Sizin rəhbərliyiniz altında Rusiya sosial-iqtisadi inkişafda böyük uğurlar qazanıb. Rusiya beynəlxalq arenada böyük nüfuza malikdir və bu gün beynəlxalq məsələlərdə aparıcı rollardan birini oynayır. Sizin rəhbərliyiniz altında sabitlik təmin edilib. Bu sabitlik ictimai razılığa əsaslanır. Rusiya xalqının qarşıdakı prezident seçkilərində düzgün seçim edəcəyi, fikrimcə, Azərbaycanda heç kəsdə şübhə doğurmur. Biz çox yaxşı bilirik ki, Rusiya-Azərbaycan ikitərəfli münasibətlərinin uğurlu inkişafı Sizin adınızla bağlıdır. Bu gün bu münasibətlər strateji tərəfdaşlıq səviyyəsinə çatıb. Bu münasibətləri hər iki tərəf belə səciyyələndirir və çox müsbət artım dinamikasına malikdir.
İctimai-siyasi sabitlik olmadan uğura nail olmaq mümkün deyil. Biz son illərdə kifayət qədər qanlı hadisələrin, toqquşmaların, ədavətin, dinlərarası qarşıdurmaların, konfessiyalararası ziddiyyətlərin, etnik münaqişələrin şahidi olmuşuq. Buna görə də mövcud beynəlxalq mənzərə bir daha Sizin həyata keçirdiyiniz kursun doğruluğunu göstərir. Bu gün Rusiya sabitləşdirici amildir. Əlbəttə, bir daha demək istəyirəm, yaxın qonşu, dost və tərəfdaş kimi biz, təbii ki, Rusiyada baş verən prosesləri çox maraqla izləyirik. Təəssüf ki, bir çox hallarda beynəlxalq hüququn normalarına riayət olunmur. Bəzən kobud şəkildə pozulur. Bununla da dünyanın nizamı pozulur. O dünya nizamı ki, İkinci Dünya müharibəsi qurtardıqdan sonra yaradılmışdı. Sizin beynəlxalq hüququn normalarına şəxsi sədaqətiniz beynəlxalq hüququn normalarının pozulmasından zərər çəkən bütün ölkələrə ədalətin bərpa olunacağına böyük ümid verir.
X X X
Moldova Prezidenti İqor Dodon Moldova vətəndaşlarının əksəriyyətinin Rusiya Federasiyası ilə dostluğun və Moldovanın MDB tərkibində qalmasının, həmçinin bəzi inteqrasiya layihələri üzrə irəliyə getməyin tərəfdarı olduğunu diqqətə çatdıraraq deyib:
-Bu il Moldovanın bütün MDB ölkələri ilə ticarətində artım müşahidə olunur. 2017-ci il heç də asan deyildi, Moldova Avropa İttifaqı ilə memorandum imzaladı. Bu, addım ilk dəfə idi ki, atılırdı. Bizim çoxtərəfli münasibətlərimizdə də sadə il deyildi. Çünki Moldova Prezidenti MDB çərçivəsində fəal iştirak edir, amma təəssüflər olsun ki, ilin ikinci yarısında hökumət səviyyəsində iştirakla bağlı müəyyən ehtiyatlar var idi. Amma mən Sizi əmin etmək istəyirəm ki, Moldova xalqı başqa cür düşünür. Hələ ki, parlament çoxluğunun düşündüyü kimi fikirləşmir.
Vladimir Vladimiroviç, Rusiya Federasiyasında seçkilər olacaq. Ümidvaram ki, hər şey sabit keçəcək. İlin ikinci yarısında Sizə futbol üzrə dünya çempionatının keçirilməsində uğurlar arzulayıram. Bu, çox vacib hadisədir. Bilirəm ki, Siz çox ciddi hazırlaşırsınız. İnanın, biz hamımız çox diqqətlə izləyirik və istərdik ki, sizdə ondan əvvəlki Soçi Olimpiadasında olduğu kimi hər şey gözəl alınsın.
2018-ci il Moldova üçün də asan il olmayacaq. Bizdə də ilin ikinci yarısında seçkilər olacaq. Əminəm ki, 2018-ci il bizim MDB çərçivəsində də qarşılıqlı fəaliyyətin yeni səviyyəsinə çıxmaq ilimiz olacaq. Rusiya Federasiyası ilə ikitərəfli səviyyədə əldə etdiyimiz nəticələrə görə Sizə təşəkkürümü bildirmək istəyirəm.
X X X
Özbəkistan Prezidenti Şavkat Mirziyoyev keçirilən görüşün əhəmiyyətini qeyd edərək ölkəsinin MDB ölkələri ilə bütün sahələrdə olduqca sıx əməkdaşlıq etdiyini vurğulayıb. Bunun nəticəsi olaraq Birlik ölkələri ilə əmtəə dövriyyəsinin artdığını diqqətə çatdırıb. 2017-ci ildə MDB çərçivəsində üzv ölkələr arasında sıx əməkdaşlığın qurulduğunu diqqətə çatdıran Şavkat Mirziyoyev bu görüşün və aparılan müzakirələrin gələcək əməkdaşlığa yeni təkan verəcəyinə əminliyini ifadə edərək deyib:
-Bu il ilk dəfə MDB hökumət başçılarının iclası Özbəkistanda keçirildi. Uzun illər idi ki, bu, olmamışdı. Biz təşəbbüs irəli sürmüşük ki, 2020-ci ildə MDB-nin iclası Daşkənddə keçirilsin və biz buna hazırlaşırıq. Əlbəttə, Rusiyanın MDB-dəki aparıcı rolu şübhəsiz ki, bizim hamımızı birləşdirir.
Vladimir Vladimiroviç, Sizin rəhbərliyiniz altında Rusiya iqtisadiyyatı öz layiqli yerinə yüksəlib. Bilirəm ki, bu illər şəxsən Sizin və Rusiya üçün ağır illər olub. Ancaq bütün buna, bütün bu sanksiyalara baxmayaraq, Rusiya iqtisadiyyatı layiqincə irəliləyir və bu, bizi də sevindirir. Rusiyanın hüdudları bizi birləşdirir. Rusiya ilə ticarət dövriyyəsi və uğurları bizi də möhkəmləndirir. Düşünürəm ki, bugünkü görüş, bugünkü ünsiyyət gələcəyə ciddi təkan verəcək. Vladimir Vladimiroviç, bu il seçki ilidir, düşünürəm ki, Rusiyanın taleyi etibarlı əllərdə olmalıdır. Düşünürəm ki, Rusiyanın müdrik xalqı ən layiqlini seçəcək. Suriyada əldə edilənlər Rusiyanın qəhrəman mərdliyi idi. Suriyada baş verənlərlə və bu bəla ilə heç kim maraqlanmırdı. Biz Əfqanıstanın qonşusu kimi bunu çox ciddi hiss edirdik və bunu çox gözəl anlayırıq. Düşünürəm ki, gələn il çox ağır il olacaq və zənnimcə, biz birlikdə fikir mübadiləsi apararaq təhlükəsizlik sahəsində mürəkkəb məsələləri həll edəcəyik, xüsusən də Mərkəzi Asiya regionunda. Biz orada və Əfqanıstanda olan ağır vəziyyəti çox gözəl anlayırıq.
X X X
Tacikistan Prezidenti Emoməli Rəhmon bu il dünyada bir çox narahatedici hadisələrin baş verdiyini deyərək müxtəlif ölkələrdə terrorizmin, ekstremizmin fəallaşdığını diqqətə çatdırıb, Yaxın Şərqdə, Koreya yarımadasındakı vəziyyəti qeyd edib, Əfqanıstanda baş verən proseslərə xüsusi diqqət yetirərək deyib:
-Əfqanıstandakı vəziyyət əvvəlki kimi beynəlxalq və regional gündəliyin əsas məsələlərindən biri olaraq qalır. Əfqanıstanda, xüsusilə ölkənin şimalında İŞİD terror qrupunun və bizə məlum olan digər radikal qruplaşmaların fəallığı artır. Həmin kontekstdə beynəlxalq terror qruplaşması qüvvələrinin bu ölkəyə yerdəyişməsi məsələsi vacib olaraq qalır. Xüsusi təhlükə ondan ibarətdir ki, bu qrupların tərkibində Birlik ölkələrindən olan immiqrantlar da var. Bununla yanaşı, bu ölkədə narkotiklərin qanunsuz istehsalı və ixracı həcmi də artır. Tacikistan-Əfqanıstan sərhədi xəttində demək olar ki, hər gün terrorçular və narkotik satıcıları ilə toqquşmalar baş verir. Bizim sərhədçilər arasında itkilərin sayı onlarladır. Əfqanıstanda hərbi-siyasi qarşıdurma meyili da güclənir. NATO-nun Əfqanıstandakı çoxillik missiyası arzuolunan nəticələr vermədi. Biz, həmçinin o faktı da nəzərə almalıyıq ki, gələn il əfqan cəmiyyəti siyasi inkişafın çox həssas fazasına daxil olur. Mən gələn il keçiriləcək parlament seçkilərini və bir ildən sonra keçirilməli olan prezident seçkilərini nəzərdə tuturam. Bütün bu hadisələr bizdən adekvat reaksiya və əlaqələndirici hərəkətlər tələb edir.
MDB ölkələrində vəziyyətin ümumilikdə sabit qaldığını deyən Tacikistan Prezidenti bununla belə sadaladığı amillərin bu və ya digər mənada Birlik ölkələrindəki vəziyyətin inkişafına da təsir göstərdiyini diqqətə çatdırdı. Qeyd etdi ki, bütün bunlar nəzərə alınaraq, Tacikistanın MDB-yə sədrliyi dövründə, həmçinin hərbi-texniki əməkdaşlığın möhkəmləndirilməsi də prioritet məsələlərdən biri olaraq qalacaq.
X X X
Sonda Rusiya Prezidenti Vladimir Putinin adından MDB dövlət başçılarının şərəfinə rəsmi qəbul təşkil olunub.
























A.M.
www.oxu.az
"
"Nazim İbrahimovun müavinlərinin sayı artırıldıDiasporla İş üzrə Dövlət Komitəsi sədrinin müavinlərinin sayı artırılıb.
Oxu.Az-ın məlumatına görə, Azərbaycan prezidenti İlham Əliyev bununla bağlı bu gün “Azərbaycan Respublikasının Diasporla İş üzrə Dövlət Komitəsi haqqında Əsasnamə”də dəyişiklik edilməsi barədə fərman imzalayıb.
İndiyə qədər Dövlət Komitəsi sədrinin birinci müavini və müavini olub. Dəyişikliyə əsasən Dövlət Komitəsi sədrinin müavinlərinin sayı 2-yə çatdırılıb.
Qeyd edək ki, Diasporla İş üzrə Dövlət Komitəsinin sədri Nazim İbrahimovdur.
A.M.
www.oxu.az
"
"Rusiya XİN: Bakı və Yerevanın təşəbbüsünü dəstəkləyirik“Rusiya Dağlıq Qarabağ münaqişəsinin tənzimlənməsi üzrə danışıqlar prosesinin aktivləşməsini, eləcə də, Azərbaycan və Ermənistan XİN rəhbərləri Elmar Məmmədyarov və Edvard Nalbandyanın qarşıdan gələn görüşünü alqışlayır. Biz bu danışıqlar prosesinin nəticə verməsində maraqlıyıq”.
Oxu.Az-ın məlumatına əsasən, bunu “İnterfaks”a müsahibəsində Rusiya xarici işlər nazirinin müavini Qriqori Karasin deyib.
“Uzun fasilədən sonra 2017-ci ildə Cenevrədə ATƏT-in Minsk qrupunun dəstəyi ilə Dağlıq Qarabağ münaqişəsinin tənzimlənməsinə həsr olunmuş Azərbaycan-Ermənistan sammiti baş tutdu. Bu sammitdə danışıqlar prosesinin intensivləşdirilməsi, təmas xəttində gərginliyin azaldılmasına yönələn əlavə tədbirlər razılaşdırıldı. Bununla əlaqədar həmsədrlər noyabrda Azərbaycan və Ermənistan XİN başçıları ilə ayrılıqda məsləhətləşmələr keçirdilər, bu ilin dekabrında isə Vyanada ATƏT XİN başçıları Şurasının iclası çərçivəsində nazirlərin görüşünü təşkil etdilər”, - deyə Karasin bildirib.
Onun sözlərinə görə, hələlik heç bir konsensusun əldə olunmayıb, problemin həlli ilə bağlı əsas məsələlər müzakirə olunub. Bundan başqa, münaqişə zonasında vəziyyətin sabitləşməsinə xidmət göstərən mümkün addımlara baxılıb. Tərəflərə ATƏT müşahidə missiyasının genişləndirilməsi ilə bağlı təkliflər irəli sürülüb. Nazirlər Dağlıq Qarabağ münaqişəsinin həlli ilə bağlı digər məsələlərlə bağlı danışıqları vasitəçi “üçlüyün” iştirakı ilə 2018-ci ilin yanvar ayında davam etdirmək barədə razılıq əldə ediblər.
“Biz rəsmi Bakı və İrəvanın artıq əldə olunmuş nailiyyətlər əsasında kompromisli həll yollarını axtarmaq səylərini dəstəkləyirik. Öz tərəfimizdən Minsk qrupu həmsədrləri ilə birgə bundan sonra da uzanan münaqişənin dinc yolla həllinə vasitəçi olmağa davam edəcəyik.
Rusiya, ABŞ və Fransanın bu vahid mövqeyi Vyanada ATƏT XİN başçılarının iclasında üç ölkənin nümayəndə heyətlərinin rəhbərlərinin birgə bəyanatında da dəqiq qeyd olunub”, - deyə Karasin bildirib.
N.O.
www.oxu.az
"
"İlham Əliyev: Rusiya dünya miqyasında stabilləşdirici faktordur“Rusiya dünya miqyasında stabilləşdirici faktordur”.
Oxu.Az APA-ya istinadən xəbər verir ki, bunu MDB dövlət başçılarının qeyri-rəsmi görüşündə çıxış edən Azərbaycan prezidenti İlham Əliyev bildirib.
“Rusiya - MDB-ni birləşdirən ölkə, Birliyinin əsas ölkəsidir. Ona görə də, təbii ki, Rusiyada baş verən müsbət proseslər bütün üzv ölkələrə müsbət təsir göstərir. Vladimir Putinin rəhbərliyi altında Rusiya sosial-iqtisadi inkişafda çox böyük uğurlar əldə edib. Rusiya beynəlxalq arenada böyük nüfuza malikdir və bu gün beynəlxalq işlərdə ən aparıcı rollardan birini oynayır. Sizin rəhbərliyiniz altında ictimai-siyasi stabillik təmin olunub. Bu ictimai razılığa söykənir”, - deyə İlham Əliyev vurğulayıb.
İlham Əliyev Azərbaycanda heç kəsin Rusiyada gələn il keçiriləcək prezident seçkilərində rusiyalıların düzgün qərar verəcəklərinə şübhə etmədiyini söyləyib: “Biz çox yaxşı bilirik ki, ikitərəfli münasibətlərin uğurlu inkişafı sizin adınızla bağlıdır. İctimai-siyasi stabillik olmadan uğur əldə etmək mümkün deyil. Son illərdə olduqca qanlı hadisələrin, qarşıdurmaların, dinlərarası, konfesiyalararası ziddiyyətlərin, etnik münaqişələrin şahidi olduq. Ona görə də, bütün bu mövcud beynəlxalq panorama bir daha sizin kursunuzun düzgün olduğunu deyir. Ona görə ki, Rusiya bu gün dünya miqyasında stabilləşdirici faktordur”.
A.M.
www.oxu.az
"
"Putin: MDB ölkələri təhlükəsizliyi gücləndirəcəkMoskvada MDB ölkələrinin dövlət başçılarının qeyri-rəsmi görüşü keçirilir.
Oxu.Az TASS-a istinadən xəbər verir ki, Rusiya prezidenti Vladimir Putin bəyan edib ki, birliyə daxil olan ölkələr özlərinin sosial-iqtisadi inkişaf, sabitlik və təhlükəsizlik gücləndirilməsi istiqamətində üzrə işi davam etdirəcəklər.
Rusiya prezidenti ölkələr arasındakı əmtəə dövriyyəsinin kəskin artımını da qeyd edib. Belə ki, 10 ay ərzindəki məlumata görə, dövriyyə 1/3 artıb.
Rusiya prezidentinin sözlərinə görə, il ərzində quruma daxil üzv ölkələri arasında inteqrasiya, xidmətlərin üzv ölkələrə daşınması üzrə maneələrin aradan qaldırılması, terrorçuluqla mübarizə istiqamətlərində mühüm səylər göstərilib.
“MDB ölkələri terrorçuluqla mübarizə, transsərhəd cinayətlər və narkotraffikə dair əməkdaşlığı genişləndirir”, – deyə o bildirib.
A.M.
www.oxu.az
"
"Rusiyada MDB liderlərinin qeyri-rəsmi görüşü başlayıb – FOTORusiya paytaxtında MDB ölkələrinin dövlət başçılarının qeyri-rəsmi görüşü başlayıb.
Oxu.Az APA-ya istinadən xəbər verir ki, görüş Rusiya prezidentinin Novo-Oqoryovadakı iqamətgahında keçirilir.
Görüşdə Rusiyanın 2017-ci ildə MDB-yə sədrliyinə yekun vurulacaq və birlik çərçivəsində müxtəlif sahələrdə gələcək əməkdaşlıq barədə fikir mübadiləsi aparılacaq.
Toplantıda Rusiya prezidenti Vladimir Putin, Azərbaycan prezidenti İlham Əliyev, Ermənistan prezidenti Serj Sarkisyan, Belarus prezidenti Aleksandr Lukaşenko, Qazaxıstan prezidenti Nursultan Nazarbayev, Moldova prezidenti İqor Dodon, Özbəkistan prezidenti Şövkət Mirziyoyev iştirak edirlər.
Türkmənistan prezidenti Qurbanqulu Berdımuhammedov isə görüşə qatılmayacaq.

















A.M.
www.oxu.az
"
"İlham Əliyev Rusiyaya getdiAzərbaycan prezidenti İlham Əliyev Rusiya Federasiyasına işgüzar səfərə gedib.
Oxu.Az xəbər verir ki, prezident İlham Əliyev MDB dövlət başçılarının Moskvada keçirilən qeyri-rəsmi görüşündə iştirak etmək üçün “Novo-Oqaryovo” dövlət iqamətgahına gedib.
Rusiya Federasiyasının prezidenti Vladimir Putin Azərbaycan prezidenti İlham Əliyevi salamlayıb.
Sonra MDB dövlət başçıları birgə foto çəkdirdilər.
Daha sonra MDB dövlət başçılarının qeyri-rəsmi görüşü oldu.








A.M.
www.oxu.az
"
"Mehriban Əliyeva ordenlə təltif edildi – FOTO + YENİLƏNİBMoskvanın və bütün Rusiyanın patriarxı Kirill Azərbaycanın Birinci vitse-prezidenti, Heydər Əliyev Fondunun prezidenti Mehriban Əliyevanı Rus Pravoslav Kilsəsinə göstərdiyi köməyə və Həştərxan şəhərinin abadlaşdırılmasına qayğısına görə II dərəcəli Müqəddəs Mələksima Knyaginya Olqa ordeni ilə təltif edib.
Oxu.Az xəbər verir ki, dekabrın 26-da Moskvadakı Xilaskar İsa Məbədində Azərbaycanın Birinci vitse-prezidentinə ordenin təqdim edilməsi mərasimi keçirilib.
Əvvəlcə Moskvanın və bütün Rusiyanın patriarxı Kirillin Azərbaycanın Birinci vitse-prezidenti, Heydər Əliyev Fondunun prezidenti Mehriban Əliyevanın II dərəcəli Müqəddəs Mələksima Knyaginya Olqa ordeni ilə təltif olunması haqqında Fərmanı oxunub.
Sonra Moskvanın və bütün Rusiyanın patriarxı Kirill Azərbaycanın Birinci vitse-prezidenti, Heydər Əliyev Fondunun prezidenti Mehriban Əliyevaya II dərəcəli Müqəddəs Mələksima Knyaginya Olqa ordenini təqdim edib.
Mərasimdə çıxış edən Patriarx Kirill deyib:
-Mən Sizə gördüyünüz işlərə görə səmimi qəlbdən təşəkkür etmək istərdim. Siz ölkənizin və xalqınızın həyatında çox mühüm rol oynayırsınız. Böyük istedada və gözəl mənəvi keyfiyyətlərə malik bir insan kimi Siz Vətəninizdən uzaqlarda da bir çox işlər görürsünüz. Bu gün Sizə Rus Pravoslav Kilsəsinin fəaliyyətinə köməyə və Həştərxan şəhərinin həyatında xüsusi iştirakınıza görə mükafat təqdim edilib. Həştərxana səfər edəndə mənə bir çox işlər barədə danışdılar. Amma yəqin ki, ən çox Sizin haqqınızda və bu şəhər üçün gördüyünüz bir çox işlər barədə danışdılar. Məhz buna görə Həştərxanda olarkən mən Sizi Rus Pravoslav Kilsəsinin Müqəddəs Mələksima Knyaginya Olqa ordeninə layiq görülməyiniz barədə qərar qəbul etdim. Knyaginya Olqa Rusiyanı xristianlaşdıran və vahid Rus dövlətinin qurulmasında həlledici rol oynayan Knyaz Vladimirin nənəsi olub.
Mən Sizə təşəkkürümü bildirərək Tanrıdan işlərinizə kömək, Sizə və möhtərəm həyat yoldaşınıza möhkəm cansağlığı, siyasi və peşəkar fəaliyyətinizdə uğurlar, bütün Azərbaycan xalqına firavanlıq diləmək istərdim. Bu görüşümüzə, Sizə öz ehtiramımı, minnətdarlığımı bildirmək və bu yüksək mükafatı təqdim etmək imkanına görə ürəkdən şadam.
Azərbaycanın Birinci vitse-prezidenti Mehriban Əliyeva mərasimdə çıxış edərək deyib:
-Sağ olun, Zati-müqəddəsləri. Belə fəxri mükafata və fəaliyyətimi bu cür yüksək qiymətləndirdiyinizə görə Sizə minnətdarlığımı bildirirəm. Bu ordeni mənə Siz təqdim etdiyinizə görə xüsusi fərəh duyuram. Sizə səmimi qəlbdən təşəkkür edirəm, Sizə və Sizin yüksək missiyanıza sonsuz hörmətimi ifadə edirəm. Siz insanlara dini və mənəvi, düzgünlük və ədalət, humanizm və şəfqət, yaxşılıq etmək, adamlara kömək göstərmək kimi fundamental bəşəri dəyərləri çatdırırsınız. Biz Azərbaycanda Sizin ölkəmizə səfərinizi çox yaxşı xatırlayırıq. Biz Sizin mədəni və mənəvi irsin qorunmasındakı xidmətlərinizi, cəmiyyətdə qarşılıqlı anlaşmanın, qarşılıqlı hörmətin və həmrəyliyin bərqərar olmasına yönələn fəal sülhpərvər və maarifçilik fəaliyyətinizi yüksək qiymətləndiririk. Paytaxtımıza son səfəriniz zamanı Siz Təzəpir məscidini ziyarət etdiniz və Bakıdakı Müqəddəs Mirodaşıyan kafedral kilsəsində ibadət etdiniz. Bununla da Siz bir daha vurğuladınız ki, istənilən etiqad, istənilən din insanları birləşdirməyə və barışdırmağa xidmət edir.
Azərbaycan çoxmillətli və çoxkonfessiyalı dövlətdir. Multikulturalizm, qarşılıqlı hörmət xalqımızın dünyagörüşünün və Azərbaycan hökumətinin dövlət siyasətinin əsasını təşkil edir. Azərbaycan torpağında müxtəlif konfessiyaların, müxtəlif sivilizasiyaların və mədəniyyətlərin nümayəndələri əsrlər boyu sülh və həmrəylik şəraitində yaşayıblar. Ölkəmizin ərazisində yaşayan bütün xalqların bu mədəni müxtəlifliyi, heç şübhəsiz, bizim sərvətimizdir. Bu sözlər, rus pravoslav icmasına da bütünlüklə aiddir. Bu gün Azərbaycanda Rus Pravoslav Kilsəsinə mənsub olan dindarların sayı 100 mindən çoxdur.
Son illər Azərbaycan dünyada tanınmış millətlərarası, dinlərarası və sivilizasiyalararası dialoq mərkəzlərindən birinə çevrilib. Ölkəmizin paytaxtında müntəzəm surətdə qarşılıqlı anlaşmaya və qarşılıqlı hörmətə nail olmağa yönəlmiş nüfuzlu beynəlxalq forumlar keçirilir. 2010-cu ildə bizim Vətənimizin paytaxtında Sizin də fəal iştirakınızla Dünya Dini Liderlərinin Ümumdünya Sammiti keçirildi. 2016-cı ildə Bakıda BMT-nin Sivilizasiyalar Alyansının 7-ci Qlobal Forumu baş tutdu. Bu il dekabrın 21-də “İslam Həmrəyliyi İli”nin yekunlarına həsr edilmiş konfrans keçirildi və bu konfransın mövzusu yenə də xalqlar arasında, müxtəlif dinlərin nümayəndələri arasında dialoqun qurulması idi. Fürsətdən istifadə edib, bu konfransa göndərdiyiniz məktuba və Rus Pravoslav Kilsəsinin yüksək səviyyədə təmsil olunmasına görə Sizə dərin təşəkkürümü bildirmək istəyirəm.
Biz öz köklərinə, öz ənənələrinə, öz tarixinə çox hörmət edən ölkəyik. Lakin bununla bərabər, Azərbaycan dünyaya açıq ölkədir. Biz başqa dövlətlərlə, başqa ölkələrlə dostluq münasibətləri qurmaq istəyirik və bu gün Rusiya ilə Azərbaycan arasında münasibətlər mehriban qonşuluq, qarşılıqlı hörmət və dostluq əsasında qurulur. Azərbaycan və Rusiya strateji tərəfdaşlardır və əlbəttə ki, bizim humanitar sahədə əməkdaşlığımız bu tərəfdaşlığın çox mühüm hissəsidir. Bizim çox böyük ortaq mədəni irsimiz var və humanitar sahədə əməkdaşlığımız hələ Azərbaycan və Rusiya eyni dövlətin hissələri olduğu illərdə formalaşıb. Çox sevindirici haldır ki, Azərbaycan öz müstəqilliyini bərpa edəndən sonra bu potensialı nəinki itirməyib, hətta əksinə, çoxaldıb. Bu gün Azərbaycanda böyük rus ədəbiyyatına və mədəniyyətinə tükənməz maraq var. Məktəblərdə rus dilinin öyrənilməsi tam həcmdə saxlanılıb. Bizim ölkəmizdə təhsil prosesinin tamamilə rus dilində olduğu 300 məktəb, hətta 300-dən çox məktəb fəaliyyət göstərir. Paytaxtda Azərbaycan Dövlət Rus Dram Teatrı, Slavyan Universiteti fəaliyyətdədir. Rusiyanın aparıcı ali məktəblərinin Azərbaycanda filiallarının açılması meyili yaranıb – bizdə Lomonosov adına Moskva Dövlət Universitetinin filialı, Seçenov adına Birinci Moskva Dövlət Tibb Universitetinin filialı çox uğurla fəaliyyət göstərir. Bu, bizim uğurlu əməkdaşlığımızın daha bir nümunəsidir.
Həştərxan vilayəti ilə bizim çox səmimi dostluq münasibətlərimiz var. Bu vilayət bizim dostumuz, qonşumuzdur və burada uğurlu əməkdaşlıq nümunələri çoxdur. 2013-cü ildə Müqəddəs Mələksima Knyaz Vladimirə abidə ucaldılması, bu abidənin açılışı bizim üçün xüsusi əhəmiyyət kəsb edir. Bu abidənin yaradılması üzərində Azərbaycanın ən yaxşı rəssamları və memarları çalışıb. Onlar bir il ərzində bizim Rus Pravoslav Kilsəsinə dərin hörmət və ehtiramımızı ifadə edən möhtəşəm monument yaratdılar.
Zati-Müqəddəsləri, səmimiyyətinizə, mehribanlığınıza görə Sizə bir daha ürəkdən təşəkkür etmək, öz dərin minnətdarlığımı bildirmək istəyirəm. Fürsətdən istifadə edib, Azərbaycan Respublikasının Prezidenti İlham Əliyevin Sizə səmimi salamını və ölkəmizə yenidən səfər etməyə dəvətini çatdırmaq istəyirəm. Sizə əmin-amanlıq, firavanlıq, möhkəm cansağlığı və xoşbəxtlik arzu edirəm. Çox sağ olun.
Patriarx Kirill: Çox sağ olun. Bu səmimi və çox düzgün, gərəkli, dəyərli informasiya ilə dolu sözlərinizə görə Sizə təşəkkür edirəm.
Birinci vitse-prezident Mehriban Əliyeva: Sağ olun.
x x x
Sonra Azərbaycanın Birinci vitse-prezidenti Mehriban Əliyeva və Heydər Əliyev Fondunun vitse-prezidenti Leyla Əliyeva Xilaskar İsa Məbədi ilə tanış olublar. Bu məbəd Rus Pravoslav Kilsəsinin baş məbədidir. XIX əsrdə inşa edilmiş məbəd ötən əsrin 90-cı illərində yenidən bərpa olunub. Hazırda məbəddə Rusiya üçün dini baxımdan əhəmiyyətli tədbirlər keçirilir.
Xatırladaq ki, 1988-ci ildə Rusiyada xristianlığın qəbul edilməsinin 1000 illiyi ilə əlaqədar təsis olunan Müqəddəs Mələksima Knyaginya Olqa ordeni ilə kilsə, dövlət və ictimai həyatın müxtəlif sahələrində böyük xidmətləri olan qadınlar təltif edilirlər.



































***
17:21
Moskvada Azərbaycanın birinci vitse-prezidenti, Heydər Əliyev Fondunun prezidenti Mehriban Əliyevaya II dərəcəli Müqəddəs Mələksima Knyaginya Olqa ordeni təqdim olunub.
Oxu.Az-ın verdiyi məlumata görə, Xilasedici İsa Məsih məbədində keçirilən mərasimdə ordeni M. Əliyevaya Moskva və bütün Rusiyanın Patriarxı Kirill təqdim edib. 
M. Əliyeva bu ordenlə Rus Pravoslav Kilsəsinə göstərdiyi köməyə, habelə Rusiya ilə Azərbaycan arasında dostluğun möhkəmləndirilməsi sahəsində çoxsaylı xidmətlərinə görə Moskvanın və bütün Rusiyanın patriarxı Kirill tərəfindən təltif olunub.
Qeyd edək ki, bu ordenlə kilsə, dövlət və ictimai həyatın müxtəlif sahələrində böyük xidmətləri olan qadınlar təltif edilir.
Xatırladaq ki, 2013-cü ildə M. Əliyevanın himayədarlığı ilə Həştərxanda Müqəddəs Mələksima Knyaz Vladimirə Rusiyada ilk abidə ucaldılıb. Bu il Mehriban Əliyevanın şəxsi təşəbbüsü ilə abidənin ətrafındakı ərazidə abadlıq işləri görülüb.
E.Ə.
www.oxu.az
"
"İmtahanların nəticələri prezidentə təqdim olunacaqDövlət İmtahan Mərkəzi (DİM) Direktorlar Şurasının növbəti iclası keçirilib.
Mərkəzin mətbuat xidmətindən Oxu.Az-a verilən məlumata görə, iclasda Şura üzvlərinə Azərbaycan prezidenti İlham Əliyevə 2017/2018-ci tədris ili üçün ali və orta ixtisas təhsili müəssisələrinə tələbə qəbulu və ümumi təhsil müəssisələri üzrə buraxılış imtahanlarının nəticələri haqqında təqdim olunacaq illik hesabat barədə məlumat verilib.
Mərkəzin dövlət qulluğu sahəsində fəaliyyətinə dair hesabatın da hazırlanacağı və ölkə prezidentinə təqdim olunacağı qeyd olunub.
E.Ə.
www.oxu.az
"
"Deputatın oğluna vəzifə verildi – YENİLƏNİB + FOTOXəbər verdiyimiz kimi, Azərbaycan prezidenti İlham Əliyevin imzaladığı sərəncama əsasən, Fəxri Kazımov Azərbaycan Respublikası İpoteka və Kredit Zəmanət Fondunun İdarə Heyətinin sədri təyin edilib.
Oxu.Az-ın xəbərinə görə, Fəxri Kazımov millət vəkili Xanhüseyn Kazımlının oğludur.



***
13:24
Azərbaycan prezidenti İlham Əliyev Fəxri Xanhüseyn oğlu Kazımovun İpoteka və Kredit Zəmanət Fondunun İdarə Heyətinin sədri təyin edilməsi haqqında sərəncam imzalayıb.
Oxu.Az-ın məlumatına görə, Nazirlər Kabinetinə Azərbaycan Respublikası prezidentinin aktlarının bu sərəncama uyğunlaşdırılması ilə bağlı təkliflərini iki ay müddətində hazırlamaq tapşırılıb.
Dövlət başçısının digər sərəncamı ilə aşağıdakı şəxslər Azərbaycan Respublikası İpoteka və Kredit Zəmanət Fondunun Himayəçilik Şurasının üzvləri təyin edilib:
Sevinc Həsənova – Azərbaycan Respublikası iqtisadiyyat nazirinin müavini
Emin Hüseynov – Azərbaycan Respublikası maliyyə nazirinin müavini
İdris İsayev – Azərbaycan Respublikası əmək və əhalinin sosial müdafiəsi nazirinin müavini
Vadim Xubanov – Azərbaycan Respublikası Mərkəzi Bankı sədrinin müavini
Kamil Heydərov – Azərbaycan Respublikası Prezidenti Administrasiyasının İqtisadi siyasət və sənaye məsələləri şöbəsinin Monetar və fiskal siyasət məsələləri sektorunun müdiri.
S.B.
www.oxu.az
"
"Rusiyalı fotoqraf Azərbaycandan üzr istədiRusiyalı fotoqraf və bloqer Vladimir Kezlinqin adı “Arzuolunmaz şəxslər siyahısı”ndan çıxarılıb.
Bu barədə Oxu.Az-a Xarici İşlər Nazirliyindən məlumat verilib.
Bildirilir ki, fotoqraf Azərbaycanın Sankt-Peterburq şəhərindəki Baş Konsulluğuna məktubla müraciət edərək, adının “Azərbaycan Respublikasının işğal edilmiş ərazilərinə qanunsuz səfər etmiş əcnəbilərin siyahısı”ndan çıxarılmasını xahiş edib.
Məktubunda V.Kezlinq Azərbaycan Respublikasının beynəlxalq səviyyədə tanınmış sərhədləri daxilində ərazi bütövlüyü, suverenliyi və qanunlarına hörmət etdiyini bildirib və Azərbaycan hökumətinin müvafiq razılığı olmadan Azərbaycanın işğal edilmiş ərazilərinə səfərinin hər hansı bir siyasi məqsəd güdmədiyini vurğulayıb. 
V.Kezlinq Ermənistan tərəfindən işğal olunmuş Azərbaycan ərazilərinə səfərin heç bir halda Azərbaycanın işğal olunmuş ərazilərində yaradılmış qondarma rejimin təşviqinə xidmət etmədiyini bildirib və işğal olunmuş ərazilərə qanunsuz səfərlə əlaqədar Azərbaycan hökuməti və xalqından üzr istədiyini bildirib.
V. Kezlinqin müraciəti müvafiq qaydada nəzərdən keçirilib və onun adının “Arzuolunmaz şəxslər siyahısı”ndan çıxarılmasına dair qərar qəbul edilib.
N.O.
www.oxu.az
"
"Azərbaycanda yeni fond yaradıldı – FƏRMANPrezident İlham Əliyev “Azərbaycan İpoteka Fondu” Açıq Səhmdar Cəmiyyətinin yaradılması haqqında” Azərbaycan Respublikası Prezidentinin 2015-ci il 27 oktyabr tarixli 661 nömrəli fərmanında dəyişikliklər edilməsi barədə fərman imzalayıb.
Oxu.Az xəbər verir ki, dəyişikliklərə əsasən, fərmanın 1-ci, 2-ci və 7-ci hissələri, 3.1 – 3.4-cü, 3.6-cı, 4.1-ci və 5.1-ci bəndləri ləğv edilir; 3.5-ci bənddə “Cəmiyyətin” sözü “Azərbaycan Respublikası İpoteka və Kredit Zəmanət Fondunun (bundan sonra – Fond)” sözləri ilə əvəz edilir; 4.8-ci bənddə “Cəmiyyətin” sözü “Fondun” sözü ilə əvəz edilir.
Nazirlər Kabinetinə Azərbaycan Respublikası Prezidentinin aktlarının bu fərmana uyğunlaşdırılması ilə bağlı təkliflərini üç ay müddətində hazırlayıb Azərbaycan Prezidentinə təqdim etmək; Nazirlər Kabinetinin normativ hüquqi aktlarının bu fərmana uyğunlaşdırılmasını üç ay müddətində təmin edib Azərbaycan Prezidentinə məlumat vermək; mərkəzi icra hakimiyyəti orqanlarının normativ hüquqi aktlarının bu fərmana uyğunlaşdırılmasını nəzarətdə saxlamaq və bunun icrası barədə beş ay müddətində Azərbaycan Prezidentinə məlumat vermək; bu fərmandan irəli gələn digər məsələləri həll etmək tapşırılıb.
Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu fərmana uyğunlaşdırılmasını təmin edib Nazirlər Kabinetinə məlumat verəcək.
S.B.
www.oxu.az
"
"Əli Həsənov: 2020-ci ildə Azərbaycanda bir yoxsul belə qalmayacaq“2017-ci ildə istər iqtisadi, istər münaqişələr baxımından dünyada müşahidə olunan gərgin vəziyyətdə belə Azərbaycan inkişaf yolunu davam etdirib. İlimiz uğurla başa çatmaq üzrədir. Təbii ki, prezident İlham Əliyev və birinci vitse-prezident Mehriban Əliyevanın birgə fəaliyyəti və Azərbaycan hökuməti, ölkənin bütün kadr potensialının tam şəkildə prezidentin tapşırıqlarını yerinə yetirməsi sayəsində bu nailiyyətlərə nail olunub”.
Oxu.Az-ın məlumatına əsasən, bunu APA-ya müsahibəsində baş nazirin müavini, Qaçqınların və Məcburi Köçkünlərin İşləri üzrə Dövlət Komitəsinin sədri Əli Həsənov deyib.
Ə. Həsənov bildirib ki, hələ 2008-ci ildə hökumətin hesabatında prezident İlham Əliyev qeyri-neft sektorunun inkişafı ilə bağlı dövlət proqramının hazırlanması barədə tapşırıq verib:
“Dövlət başçısı o vaxt dedi ki, neftin qiyməti nə vaxtsa düşə bilər. Prezident tapşırıq verdi ki, qeyri-neft sektorunun inkişafı ilə bağlı dövlət proqramı hazırlansın. Hökumət bunu hazırladı və prezidentin rəhbərliyi altında qeyri-neft sektorunun inkişafı başladı. Fikir verin, neftin qiyməti düşdü, düzdür, müəyyən çalxalanmalar oldu, amma Azərbaycan öz iqtisadi stabilliyini itirmədi. Çünki qeyri-neft sektoru tədricən inkişaf etdi. Bu gün ümumdaxili məhsulun 60 faizdən çoxu qeyri-neft sektorunun payına düşür. Neftin qiyməti 3-4 dəfə düşdü, əgər prezident o zaman bunu etməsəydi, görün, biz nə vəziyyətə düşəcəkdik? İnşallah, 2 ildən sonra, 2020-ci ildə neftdən asılılıq sıfır vəziyyətində olacaq. Artıq o yerə gəlib çatırıq”.
Baş nazirin müavini prezident İlham Əliyev tərəfindən son 14 ildə Azərbaycanın inkişafının təmin olunduğunu qeyd edib:
“2020-ci ilə qədər Azərbaycan inkişaf etmiş ölkələr sırasında olacaq. Prezidentin fəaliyyətində digər strateji istiqamət yoxsulluğun aradan qaldırılması ilə bağlıdır. Bu gün yoxsulluq həddi 5 faizdirsə, strateji istiqamət 2020-ci ildə yoxsulluğun sıfıra enməsidir. İnşallah, 2020-ci ildə yoxsulluq sıfıra enəcək, Azərbaycanda bir yoxsul da qalmayacaq. Bu strateji istiqamətdə işlər uğurla icra olunur”.  
N.O.
www.oxu.az
"
"Aztəminatlı ailələrin dəfn xərclərinin ödənilməsinə yardım ediləcək“Azərbaycan Respublikasının prezidenti İlham Əliyevin fərmanı ilə cari il oktyabrın 10-da Dini Qurumlarla İş üzrə Dövlət Komitəsinin tabeliyində yaradılan Mənəvi Dəyərlərin Təbliği Fondunun fəaliyyəti sosial sferanın müxtəlif sahələrini də əhatə edəcək”.
Oxu.Az-ın APA-ya istinadən məlumatına görə, bunu Dini Qurumlarla İş üzrə Dövlət Komitəsinin sədri Mübariz Qurbanlı bildirib.
M. Qurbanlı deyib ki, fond dini radikalizmdən, alkoqolizmdən, narkomaniyadan əziyyət çəkən şəxslərin cəmiyyətə yenidən inteqrasiyasına, təhsilalanların sosial müdafiəsinin gücləndirilməsinə, istedadlı şəxslərin təhsilini davam etdirməsinə, sosial müdafiəyə ehtiyacı olanların təhsil almasına kömək edəcək: 
“Aztəminatlı ailələrə dəfn xərclərinin ödənilməsi, Qarabağ müharibəsi və 20 Yanvar şəhidlərinin ailələrinə, müharibə əlillərinə, xəstəlik, əlillik və ya ahıllıqla əlaqədar özünəqulluq qabiliyyəti olmayan şəxslərə, valideynlərini itirməsinə və ya valideyn himayəsindən məhrum olmasına görə sosial xidmət müəssisələrində yaşamış şəxslərin həmin müəssisələri tərk etdikdən sonra yaşayış xərclərinin ödənilməsi üçün maddi yardım göstərmək də fondun vəzifələrinə daxildir.
Xüsusən yeniyetmə və gənclərin milli-mənəvi dəyərlər ruhunda tərbiyə olunmasının aktuallıq qazandığı günümüzdə Mənəvi Dəyərlərin Təbliği Fondunun bu sahədə genişmiqyaslı fəaliyyəti böyük əhəmiyyət kəsb edir. Çünki danılmaz faktdır ki, milli-mənəvi dəyərlərimizə varislik prizmasından yanaşma həm dövlətçilik, həm də mənəvi irsimiz baxımından zəruridir. Gənclərimizin milli-mənəvi dəyərlər əsasında tərbiyə olunmasında təhsilin xüsusi yeri vardır ki, fond təhsillə bağlı qarşısına geniş məqsədlər qoyub”.
N.O.
www.oxu.az
"
"Bu gün Moskvada MDB ölkə başçılarının qeyri-rəsmi sammiti keçiriləcəkBu gün Moskvada MDB ölkələrinin dövlət başçılarının qeyri-formal görüşü baş tutacaq. 
Bu barədə Oxu.Az Kremlin mətbuat xidmətinə istinadən xəbər verir. 
Toplantıda Rusiya prezidenti Vladimir Putin, Azərbaycan prezidenti İlham Əliyev, Ermənistan prezidenti Serj Sarkisyan, Belarus prezidenti Aleksandr Lukaşenko, Qazaxıstan prezidenti Nursultan Nazarbayev, Moldova prezidenti İqor Dodon, Özbəkistan prezidenti Şövkət Mirziyoyev, Qırğızıstan prezidenti Sooronbay Jeenbekov, Tacikistan prezidenti Emomali Rahmon iştirak edəcəklər. 
Sammitdə Rusiyanın 2017-ci ildə MDB-yə sədrliyinə yekun vurulması və müxtəlif sahələrdə gələcək əməkdaşlıq barədə fikir mübadiləsi aparılması gözlənilir.
N.О.
www.oxu.az
"
"2018-ci ilin dövlət büdcəsi təsdiqləndiPrezident İlham Əliyev “Azərbaycan Respublikasının 2018-ci il dövlət büdcəsi haqqında” Azərbaycan Respublikasının Qanununu təsdiqləyib.
Oxu.Az-ın məlumatına görə, 2018-ci il dövlət büdcəsinin gəlirləri 20 127 000,0 min manat, xərcləri 21 047 000,0 min manat məbləğində təsdiqlənib. Mərkəzləşdirilmiş gəlirlər 19 473 650,0 min manat, yerli gəlirlər 653 350,0 min manat, mərkəzləşdirilmiş xərclər 20 323 075,0 min manat, yerli xərclər 723 925,0 min manat müəyyənləşdirilib.
Qanuna əsasən, dövlət büdcəsinin xərcləri aşağıdakı məqsədlərə yönəldilir:
Ümumi dövlət xidmətləri 3.622.839.062,0, müdafiə 2.738.721.836,0, təhsil 2.001.978.015,0, səhiyyə 739.334.330,0, sosial müdafiə və sosial təminat 2.197.182.103,0, mədəniyyət, incəsənət, informasiya, bədən tərbiyəsi və digər kateqoriyalara aid edilməyən sahədə fəaliyyət 306.126.560,0, kənd təsərrüfatı, meşə təsərrüfatı, balıqçılıq, ovçuluq və ətraf mühitin mühafizəsi 656.259.888,0, sənaye, tikinti və faydalı qazıntılar 4.844.376.000,0, nəqliyyat və rabitə 166.790.678,0 manat və sair.
A.M.
www.oxu.az
"
"Azərbaycanda maaşlar artdı – RƏSMİAzərbaycan prezidenti İlham Əliyev minimum aylıq əməkhaqqının artırılması haqqında sərəncam imzalayıb.
Oxu.Az-ın məlumatına görə, sərəncamda minimum aylıq əməkhaqqının məbləğinin 2018-ci il yanvarın 1-dən 130 manat müəyyən edildiyi qeyd olunub. Nazirlər Kabinetinə bu sərəncamdan irəli gələn məsələləri həll etmək tapşırılıb.
Bununla da “Minimum aylıq əməkhaqqının artırılması haqqında” Azərbaycan Respublikası Prezidentinin 2017-ci il 21 yanvar tarixli 2608 nömrəli Sərəncamının (Azərbaycan Respublikasının Qanunvericilik Toplusu, 2017, № 1, maddə 87) 1-ci hissəsi ləğv edilir.
A.M.
www.oxu.az
 
"
"İlham Əliyevdən – YENİ TƏYİNATPrezident İlham Əliyev Qoşqar Təhməzlinin Azərbaycan Respublikasının Qida Təhlükəsizliyi Agentliyinin sədri təyin edilməsi haqqında sərəncam imzalayıb. 
Oxu.Az-ın məlumatına görə, müvafiq sənəd dekabrın 25-də dövlət başçısının rəsmi saytında yerləşdirilib.
www.oxu.az
"
"Erməni həmsədr Sülh Platformasından xaric edildiErmənistan-Azərbaycan Vətəndaş Sülh Platformasının İdarə Heyətinin iclası keçirilib.
Platformanın mətbuat xidmətindən Oxu.Az-a verilən məlumata görə, Vətəndaş Sülh Platformasının Nizamnaməsinin 6.9.4-cü bəndinə uyğun olaraq, keçirilən iclasda qurumun həmsədri Rövşən Rzayev gündəlikdə olan məsələləri İdarə Heyətinin diqqətinə təqdim edib.
Gündəlikdə duran ilk məsələ - Vətəndaş Sülh Platformasının Katibliyinin rəhbərinin dəyişdirilməsi olub. Belə ki, katibliyin koordinatoru Orxan Nəbiyev xaricdə təhsilini davam etdirməsi səbəbindən onun bu vəzifədən azad olunması, lakin Vətəndaş Sülh Platformasının Ekspertlər Şurasına üzv olması haqqında xahişi müzakirə edilib.
Vətəndaş Sülh Platformasının Katibliyinin koordinatoru vəzifəsinə D.Əliyeva adına Azərbaycan Qadınlarının Hüququnu Müdafiə Cəmiyyətinin əməkdaşı Dilarə Əfəndiyevanın namizədliyi irəli sürülüb. Müzakirələrdən sonra İdarə Heyəti Orxan Nəbiyevin Katibliyin koordinatoru vəsifəsindən azad olunması və Platformanın Ekspertlər Şurasının üzvü, Dilarə Əfəndiyevanın isə Vətəndaş Sülh Platformasının Katibliyinin koordinatoru vəzifəsinə təyin olunması haqqında qərar qəbul edib.
Daha sonra gündəlikdə duran 2-ci məsələ - Ermənistan-Azərbaycan Vətəndaş Sülh Platformasının erməni həmsədri Rafel İsaxanyanın 30 oktyabr 2017-ci ildə Tbilisidə keçirilən təsis Qurultayında qəbul edilmiş Nizamnaməyə təklif etdiyi əlavə və dəyişiklikləri və onun həmsədr olduğu müddətdə Vətəndaş Sülh Platformasının prinsiplərinə zidd hərəkətləri İdarə Heyətində geniş müzakirə edilib. Müzakirə zamanı bildirilib ki, Nizamnamənin 6.5-ci maddəsinə əsasən, əlavə və dəyişikliklər yalnız Vətəndaş Sülh Platformasının Qurultayı tərəfindən edilə bilər. Qeyd olunub ki, Ermənistan-Azərbaycan Vətəndaş Sülh Platformasının üzvü Nizamnamənin 5.10 maddəsinə uyğun olaraq, Vətəndaş Sülh Platformasının adına, məqsədlərinə və prinsiplərinə zidd hərəkətə yol verdikdə, onun üzvlüyünə xitam verilir.
Platformanın həmsədri Rövşən Rzayev İsaxanyanın Nizamnamənin qeyd olunan bəndini pozduğuna görə, onun üzvlüyünə xitam verilməsi məsələsinə İdarə Heyətinin münasibət bildirməsini xahiş edib. Yaranmış vəziyyət və təqdim olunmuş faktlar ətraflı müzakirə edilib və Rafael İsaxanyan Ermənistan-Azərbaycan Vətəndaş Sülh Platformasının İdarə Heyətinin həmsədri və Vətəndaş Sülh Platformasının üzvlüyündən xaric edilib.
Ermənistan-Azərbaycan Vətəndaş Sülh Platformasının İdarə Heyətinin yeni həmsədri vəzifəsinə İdarə Heyətinin üzvü Artur Ağacanovun namizədliyi təklif olunub. Cənab Ağacanovun namizədliyi müzakirə edilib və o, Ermənistan-Azərbaycan Vətəndaş Sülh Platformasının İdarə Heyətinin həmsədri seçilib.
Daha sonra İdarə Heyəti Platformaya yeni üzvlər qəbul edib və qurultayın Yekun Qərarına uyğun olaraq, 2018-ci il üçün əsas fəaliyyət istiqamətlərini müəyyənləşdirib.
Sonda Ermənistan-Azərbaycan Vətəndaş Sülh Platformasının İdarə Heyəti üzv ölkələrini Milad bayramı və qarşıdan gələn Yeni il münasibəti ilə təbrik edib.
E.Ə.
www.oxu.az
"
"Azərbaycan prezidenti Moskvaya gedəcəkSabah Moskvada MDB ölkələrinin dövlət başçılarının qeyri-formal görüşü baş tutacaq. 
Bu barədə Oxu.Az Kremlin mətbuat xidmətinə istinadən xəbər verir. 
“Görüşdə Rusiyanın 2017-ci ildə MDB-yə sədrliyinə yekun vurulması və müxtəlif sahələrdə gələcək əməkdaşlıq barədə fikir mübadiləsi aparılması gözlənilir”, - deyə məlumatda bildirilir.
Toplantıda Rusiya prezidenti Vladimir Putin, Azərbaycan prezidenti İlham Əliyev, Ermənistan prezidenti Serj Sarkisyan, Belarus prezidenti Aleksandr Lukaşenko, Qazaxıstan prezidenti Nursultan Nazarbayev, Moldova prezidenti İqor Dodon, Özbəkistan prezidenti Şövkət Mirziyoyev, Qırğızıstan prezidenti Sooronbay Jeenbekov, Tacikistan prezidenti Emomali Rahmon iştirak edəcəklər. 
Türkmənistan prezidenti Qurbanqulu Berdımuhammedov isə görüşə qatılmayacaq.
N.О.
www.oxu.az
"
"Türkiyə ordusu qardaş Azərbaycan xalqına minnətdardırTürkiyə ordusu hər zaman ölkə təhlükəsizliyinə qarşı istənilən təcavüzünün qarşısını almağa hazırdır.
Oxu.Az-ın xəbərinə görə, bu barədə Türkiyə Silahlı Qüvvələrinin Baş Qərargah rəisi Hulusi Akarın Sarıqamış döyüşünün 103 illiyi münasibəti ilə yaydığı bəyanatda deyilir.
H.Akar Sarıqamış döyüşündə şəhid olan minlərlə türk əsgərinin qəhrəmanlığını yüksək qiymətləndirib:
“Onların qəhrəmanlığı sayəsində biz bu gün bu torpaqları Vətən adlandırırıq. 103 il əvvəl olduğu kimi, bu gün də Türkiyə Silahlı Qüvvələri ölkənin təhlükəsizliyini təmin etməyə hazırdır”, - bəyanatda deyilir.
H.Akar Bakı yaxınlığında Böyük Zirə adasında (Nargin) əsir türklərə kömək edən qardaş və dost Azərbaycan xalqına təşəkkür edib:
“Türkiyə Silahlı Qüvvələri adından azərbaycanlı qardaşlara təşəkkür və minnətdarlığımı bildirirəm”.
S.B.
www.oxu.az
"
"İlham Əliyev dünya azərbaycanlılarını təbrik etdiAzərbaycan prezidenti İlham Əliyev dünya azərbaycanlılarını 31 Dekabr – Dünya Azərbaycanlılarının Həmrəylik Günü ilə əlaqədar təbrik edib.
Oxu.Az-ın məlumatına görə, dövlət başçısının təbrikində deyilir:
“Əziz həmvətənlər! Hörmətli soydaşlar! Milli birlik və Vətənə məhəbbət kimi nəcib duyğuları təcəssüm etdirən 31 Dekabr – Dünya Azərbaycanlılarının Həmrəylik Günü ərəfəsində hər birinizi ürəkdən salamlayır və ən xoş arzularımı çatdırıram.
Qəlbi həmişə doğma yurda sevgi hissi ilə döyünən bütün soydaşlarımızın milli-mənəvi dəyərlərə bağlılığı və Azərbaycanla əlaqələrinin daha da möhkəmləndirilməsi daim dövlətimizin diqqət mərkəzindədir. Ümummilli lider Heydər Əliyevin irəli sürdüyü azərbaycançılıq məfkurəsinə əsaslanan ardıcıl tədbirlər xaricdə yaşayan həmvətənlərimizin daha sıx birliyinin təşəkkül tapmasına təkan vermiş, ölkəmizin dünya dövlətləri ilə qarşılıqlı faydalı münasibətlərinin inkişafında diaspor təşkilatlarının rolunu xeyli gücləndirmişdir.
Bu gün Azərbaycan Respublikası böyük iqtisadi, siyasi və mədəni potensiala malikdir. Bu potensial dövrün mürəkkəb çağırışlarına adekvat cavab vermək üçün bizə geniş imkanlar açır. Müstəqil dövlət kimi öz yolunu inamla davam etdirən ölkəmizdə qlobal maliyyə-iqtisadi böhranın təsirləri aradan qaldırılmış, sosial-iqtisadi inkişafın dayanıqlığı və davamlı ictimai-siyasi sabitlik təmin olunmuşdur. Təşəbbüskarı olduğumuz transmilli layihələrin həyata keçirilməsində yüksək nailiyyətlər qazanmışıq. Nəhəng neft şirkətləri ilə “Əsrin müqaviləsi”nin 2050-ci ilə qədər uzadılmasına dair sazişin imzalanması, Bakı-Tbilisi-Qars dəmir yolunun istifadəyə verilməsi, Şimal-Cənub nəqliyyat dəhlizinin ölkəmizdən keçən hissəsində işlərin başa çatdırılması respublikamızın tərəqqisi və xalqımızın rifahının yüksəlməsinə xidmət edir, Azərbaycanın dünyadakı geostrateji əhəmiyyətini artırır.
Mədəniyyətlərarası dialoqun təşviqi və ümumbəşəri problemlərin həlli sahəsində dövlətimizin ardıcıl və qətiyyətli mövqeyi beynəlxalq aləmdə rəğbət hissi ilə qarşılanır. 2017-ci ilin ölkəmizdə “İslam Həmrəyliyi İli” elan edilməsi, IV Ümumdünya Mədəniyyətlərarası Dialoq Forumunun və IV İslam Həmrəyliyi Oyunlarının uğurla keçirilməsi Azərbaycanın multikulturalizmə və tolerantlıq ənənələrinə sadiq olduğunu bütün dünyaya bir daha nümayiş etdirdi.
Biz Vətənimizin hərtərəfli inkişafı ilə bağlı qarşıya qoyduğumuz məqsədlərə çatmaq üçün əzmlə çalışırıq. Ölkəmizin beynəlxalq əlaqələrinin genişlənməsində, qədim və zəngin mədəniyyətinin təbliğində, Azərbaycana qarşı təxribatçı əməllərin qarşısının alınmasında diaspor təşkilatlarının da üzərinə mühüm vəzifələr düşür. Buna görə də xaricdə yaşayan həmvətənlərimiz milli maraqlarımızın müdafiəsi naminə azərbaycançılıq ideyası ətrafında sıx birləşməlidirlər. İnanıram ki, sizin məqsədyönlü və birgə fəaliyyətiniz gücümüzü daha da artıracaq, hamımızı dərindən narahat edən Ermənistan-Azərbaycan, Dağlıq Qarabağ münaqişəsinin tezliklə nizamlanmasına, ölkəmizin ərazi bütövlüyünün bərpasına sanballı töhfəsini verəcəkdir.
Sizə bu yolda möhkəm iradə və mütəşəkkillik, şəxsi həyatınızda səadət və firavanlıq arzulayıram. Bayramınız mübarək olsun!”.
N.O.
www.oxu.az
"
"Qarabağa qanunsuz pul köçürən sistemin fəaliyyəti dayandırıldıMaliyyə Bazarlarına Nəzarət Palatası (Palata) maliyyə bazarlarının tənzimlənməsi və nəzarəti çərçivəsində ölkə ərazisində fəaliyyət göstərən pulköçürmə sistemləri və onların təqdim etdikləri xidmətləri təhlil edərək, onların etibarlılığına və təhlükəsizliyinə nəzarəti davam etdirir.
Palatadan Oxu.Az-a verilən məlumata görə, nəzarət tədbirləri çərçivəsində Azərbaycan Respublikasının işğal altında olan ərazilərində qeyri-qanuni formada fəaliyyət göstərən pulköçürmə sistemləri də diqqət mərkəzində saxlanılır.
Palata tərəfindən aparılan araşdırmalar nəticəsində “MoneyPolo” pulköçürmə sisteminin beynəlxalq hüquqi normalarını və ölkəmizin ərazi bütövlüyünü tanımayaraq Azərbaycanın işğal altında olan ərazilərinə qeyri-qanuni formada pul köçürmələrini həyata keçirməsi və bunun çirkli pulların yuyulması və terrorizmin maliyyələşdirilməsində mühüm vasitə ola biləcəyi müəyyən edilib.
Qeyd olunanlar nəzərə alınaraq, ölkədə fəaliyyət göstərən banklara və “Azərpoçt” MMC-yə bu pulköçürmə sistemi ilə işgüzar münasibətlərin dayandırılması ilə bağlı tapşırıq verilib.
N.О.
www.oxu.az
"
"Azərbaycan prezidenti Fərhad Bədəlbəyliyə “İstiqlal” ordeni təqdim etdiPrezident İlham Əliyev dekabrın 25-də xalq artisti, görkəmli pianoçu Fərhad Bədəlbəyliyə “İstiqlal” ordenini təqdim edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.











N.O.
www.oxu.az
"
"Kaliforniya Azərbaycan Dostluq Assosiasiyası təsis edildi – FOTO20 dekabr 2017-ci il tarixində Kaliforniya Azərbaycan Dostluq Assosiasiyası (California Azerbaijan Friendship Association - CAFA) təsis edilib.
Oxu.Az-ın məlumatına görə, bu, ABŞ-ın Kaliforniya ştatında yaşayan azərbaycanlılarının yaratdığı, bütün ştatı əhatə edən ilk təşkilatdır. 
40 milyon əhalisi ilə ABŞ-ın ən böyük ştatlarından olan Kaliforniya ştatı 2.4 trilyon dollarlıq iqtisadiyyatı ilə nəinki ABŞ-da, dünya iqtisadi sistemində önəmli yerlərdən birini tutur. Həmçinin 1 milyonadək erməninin yaşadığı Kaliforniya dünyada ermənilərin ən çox məskunlaşdığı məkanlardan biri kimi tanınmaqdadır. 
Assosiasiyanın təsis olunması dekabrın 20-də Los-Anceles şəhərində keçirilən, 200-dək qonağın qatıldığı geniş tədbir vasitəsilə elan olunub. Tədbirdə Azərbaycan icmasının üzvləri ilə yanaşı, Kaliforniya ştat senatorları, şəhər merləri, şəhər şuralarının üzvləri, diplomatlar, tanınmış elm xadimləri (o cümlədən Nobel mükafatçısı Arieh Uorşel), yəhudi, türk, Pakistan, İran, Koreya, Vyetnam və latino icmalarının rəhbərləri iştirak ediblər.
Hər iki ölkənin himnləri səsləndirildikdən sonra çıxış edən CAFA-nın icraçı direktoru Kimiya Məmmədova qonaqları salamlayaraq, Assosiasiyanın yaradılmasında əsas məqsədin Kaliforniyada yaşayan şimallı-cənublu bütün azərbaycanlıları, o cümlədən buradakı Azərbaycanın çoxlu sayda dostlarını birləşdirmək və Azərbaycanla Kaliforniya arasında ən müxtəlif sahələrdə əlaqələri daha da gücləndirmək olduğunu bildirib.
Azərbaycan və Kaliforniya ştatı arasında mövcud olan dostluq əlaqələrindən danışan K.Məmmədova, bu dostluğun uzun illərdən bəri qarşılıqlı dəyərlərə və hörmətə əsaslanaraq genişləndiyini, Azərbaycan kimi, Kaliforniyanın da müxtəliflik, multikulturalizm və tolerantlıq kimi dəyərlərə sahib olduğunu vurğulayıb. O qeyd edib ki, yeni təşkilat burada fəaliyyət göstərən seçkili orqanlar, hökumət rəsmiləri və müxtəlif təşkilatlar və icmalarla qarşılıqlı faydalı əməkdaşlıq qurmaq niyyətindədir.
Təşkilatın fərdi ianələr hesabına maliyyələşəcəyini bildirən K.Məmmədova, İdarə Heyətinin üzvlərini təqdim edib və tədbirin keçirilməsinə göstərdikləri maliyyə dəstəyinə görə Azərbaycan icmasının fəalları Pəri Hovarda, Piruz Xanlıya, Əmir Allahverdiyə, eləcə də “LT Scientific” və “Cal State HVAC” şirkətlərinə təşəkkürünü bildirib.
Sonra çıxış edən Azərbaycanın Los-Ancelesdəki baş konsulu Nəsimi Ağayev müxtəlifliyi və multikulturalizmi, o cümlədən iqtisadi göstəricilərinə görə ABŞ-ın ən qabaqcıl ştatlarından olan Kaliforniya ştatında belə bir təşkilatın yaradılmasını tarixi və əlamətdar hadisə adlandırıb. O, Kaliforniyada yaşayan Azərbaycan icması tərəfindən atılan bu addımı yüksək qiymətləndirdiyini, yeni təşkilatın soydaşlarımız arasındakı həmrəyliyin gücləndirilməsində önəmli rol oynayacağına ümid etdiyini bildirib və təşkilata gələcək fəaliyyətində uğurlar arzulayıb.
Daha sonra Kaliforniya Ştat Senatorları Ben Allen və Coş Nyuman, Kaliforniyanın Volnat  (Walnut) şəhərinin meri Meri Su, Torrens Şəhər Şurasının üzvü Haydi Eşkraft və Los Anceles Dinlərarası Şurasının sədri Yepiskop Xuan Karlos Mendez çıxış ediblər. Natiqlər ən müxtəlif etnik icmaların yaşadığı Kaliforniya kimi çoxmədəniyyətli ştatda Azərbaycan icmasının təşkilatlanmasının və Azərbaycan və Amerika xalqları arasında güclü körpülərin yaradılmasının və dostluğun gücləndirilməsinin yüksək önəmini qeyd edərək, CAFA-ya təbrik və arzularını çatdırıb, müvafiq təbrik bəyannamələrini təqdim ediblər.
Los-Anceles meri Erik Qarsettinin imzaladığı təbrik bəyannaməsi Los-Anceles şəhərinin İnsan Resursları üzrə müvəkkili Amna Qazi tərəfindən Kimiya Məmmədovaya təqdim olunub.
K.Məmmədova qeyd edib ki, Kaliforniya Azərbaycan Dostluq Assosiasiyasının yaradılması münasibətilə ABŞ Nümayəndələr Palatasının Xarici Əlaqələr Komitəsinin sədri konqresmen Ed Roys, Kaliforniya Ştat Senatoru Stiven Brədford, Kaliforniya Ştat Assambleyası üzvləri Sebastian Ridli-Tomas, Şəron Quirk-Silva, Filip Çen və Los Anceles Şəhər Şurasının üzvü Mitçel Enqlander tərəfindən imzalanmış təbrik bəyannamələri də CAFA-ya göndərilib.
Tədbir Azərbaycan musiqisindən nümunələrin ifası və ziyafətlə yekunlaşıb.










































































S.B.
www.oxu.az
"
"İlham Əliyev generalı vəzifəsindən azad etdiDaxili Qoşunların generalı ehtiyata buraxılıb.
Oxu.Az-ın APA-ya istinadən məlumatına görə, bu barədə prezident İlham Əliyev sərəncam imzalayıb.
Sərəncama əsasən, general-mayor Şirin Xəlilov Daxili İşlər Nazirliyinin Daxili Qoşunları Komandanının birinci müavini - Qərargah rəisi vəzifəsindən azad edilərək, hərbi geyim formasını daşımaq hüququ verilməklə, həqiqi hərbi xidmətdən ehtiyata buraxılıb.
Daxili işlər naziri, general-polkovnik Ramil Usubov Ş. Xəlilovu “DİN-in Fəxri Fərmanı” ilə təltif edərək ona bundan sonrakı həyatında uğurlar arzulayıb.
Qeyd edək ki, Ş. Xəlilov 2003-cü ildə Daxili İşlər Nazirliyinin Daxili Qoşunları Komandanının birinci müavini - Qərargah rəisi vəzifəsinə təyin edilib. O, respublikanın suverenliyi və ərazi bütövlüyü uğrunda döyüşlərdə iştirak edib. Xidməti fəaliyyətindəki uğurlu nəticələrinə görə müxtəlif mükafatlara layiq görülüb. Azərbaycan prezidentinin 2002-ci il 30 iyun, 2008-ci il 11 mart və 2013-cü il 12 mart tarixli Sərəncamları ilə “Azərbaycan bayrağı” ordeni, “Vətən uğrunda” və “Hərbi xidmətlərə görə” medalları ilə təltif edilib.
N.O.
www.oxu.az
"
"İlham Əliyev rusiyalı naziri qəbul edibAzərbaycan prezidenti İlham Əliyev dekabrın 25-də Rusiya Federasiyasının iqtisadi inkişaf naziri Maksim Oreşkinin başçılıq etdiyi nümayəndə heyətini qəbul edib.
Bu barədə Oxu.Az dövlət başçısının rəsmi saytına istinadən xəbər verir.
N.O.
www.oxu.az
"
"Dövlət büdcəsindən maliyyələşdirilən elmi müəssisələrin – SİYAHISINazirlər Kabineti “Baza maliyyələşdirilməsinin subyektləri olan elmi müəssisə və təşkilatların Siyahısı”nı təsdiqləyib.
Bu barədə Oxu.Az Nazirlər Kabinetinin rəsmi saytına istinadən xəbər verir.
Məlumata əsasən, dövlət elmi müəssisə və təşkilatlarının baza maliyyələşdirilməsi Azərbaycan Respublikasının dövlət büdcəsində aidiyyəti dövlət qurumları üçün nəzərdə tutulmuş vəsaitlər, habelə qanunvericiliklə qadağan olunmayan digər mənbələr hesabına həyata keçirilir. 
Dövlət elmi müəssisə və təşkilatlarının baza maliyyələşdirilməsi Azərbaycan Respublikasının dövlət büdcəsində aidiyyəti dövlət qurumları üçün nəzərdə tutulmuş vəsaitlər, habelə qanunvericiliklə qadağan olunmayan digər mənbələr hesabına həyata keçirilir.
Baza maliyyələşdirilməsinin subyektləri olan elmi müəssisə və təşkilatların siyahısına Azərbaycan Milli Elmlər Akademiyası üzrə Fizika İnstitutu, Riyaziyyat və Mexanika İnstitutu, İdarəetmə Sistemləri İnstitutu, Radiasiya Problemləri İnstitutu, İnformasiya Texnologiyaları İnstitutu, Biofizika İnstitutu, N.Tusi adına Şamaxı Astrofizika Rəsədxanası, Akademik Y.Məmmədəliyev adına Neft-Kimya Prosesləri İnstitutu, Akademik M.Nağıyev adına Kataliz və Qeyri-üzvi Kimya İnstitutu, Polimer Materialları İnstitutu, Akademik Ə.Quliyev adına Aşqarlar Kimyası İnstitutu, Geologiya və Geofizika İnstitutu, Neft və Qaz İnstitutu, Akademik H.Əliyev adına Coğrafiya İnstitutu, Respublika Seysmoloji Xidmət Mərkəzi, Təbiət Tarixi Muzeyi, Botanika İnstitutu, Zoologiya İnstitutu, Akademik A.Qarayev adına Fiziologiya İnstitutu, Molekulyar Biologiya və Biotexnologiyalar İnstitutu, Mikrobiologiya İnstitutu, Dendrologiya İnstitutu, Mərkəzi Nəbatat Bağı, Torpaqşünaslıq və Aqrokimya İnstitutu, Genetik Ehtiyatlar İnstitutu, N.Gəncəvi adına Ədəbiyyat İnstitutu, Nəsimi adına Dilçilik İnstitutu, Folklor İnstitutu, Memarlıq və İncəsənət İnstitutu, M.Füzuli adına Əlyazmalar İnstitutu, A.Bakıxanov adına Tarix İnstitutu, Arxeologiya və Etnoqrafiya İnstitutu, Fəlsəfə İnstitutu, Hüquq və İnsan Haqları İnstitutu, İqtisadiyyat İnstitutu, Akademik Z.Bünyadov adına Şərqşünaslıq İnstitutu, Milli Azərbaycan Tarixi Muzeyi, N.Gəncəvi adına Milli Azərbaycan Ədəbiyyatı Muzeyi, Elm Tarixi İnstitutu, Qafqazşünaslıq İnstitutu, Hüseyn Cavidin Ev Muzeyi, “Azərbaycan Milli Ensiklopediyası” Elmi Mərkəzi, Lənkəran Regional Elmi Mərkəzi, Şəki Regional Elmi Mərkəzi, Mərkəzi Elmi Kitabxana, “Elm” Nəşriyyatı, Naxçıvan bölməsinin  Tarix, Etnoqrafiya və Arxeologiya İnstitutu, İncəsənət, Dil və Ədəbiyyat İnstitutu, Təbii Ehtiyatlar İnstitutu, Bioresurslar İnstitutu, Batabat Astrofizika Rəsədxanası, Əlyazmalar Fondu, Gəncə bölməsinin Humanitar Tədqiqatlar İnstitutu, Diyarşünaslıq İnstitutu, Nizami Gəncəvi Mərkəzi, Bioresurslar İnstitutu, Ekologiya və Təbii Ehtiyatlar İnstitutu, Aqrar Problemlər İnstitutu və Nəbatat Bağı daxil edilib.
Siyahıda Təhsil Nazirliyi üzrə Azərbaycan Respublikasının Təhsil İnstitutu, Bakı Dövlət Universitetinin Tətbiqi Riyaziyyat Elmi-Tədqiqat İnstitutu, Bakı Dövlət Universitetinin Fizika Problemləri Elmi-Tədqiqat İnstitutu, Azərbaycan Neft və Sənaye Universitetinin “Neftin, qazın geotexnoloji problemləri və kimya”  Elmi-Tədqiqat İnstitutu, Azərbaycan Dövlət İqtisad Universitetinin İqtisadi Araşdırmalar Elmi-Tədqiqat İnstitutu, Təhsil Nazirliyinin nəzdində “Təhsil sisteminin inkişafı və proqnozlaşdırılması problemləri üzrə” Elmi-Tədqiqat Laboratoriyası, Səhiyyə Nazirliyi üzrə Milli Onkologiya  Mərkəzi, Akademik Z.Əliyeva adına Milli Oftalmologiya Mərkəzi, .Abdullayev adına Elmi-Tədqiqat Kardiologiya İnstitutu, M.Topçubaşov adına Cərrahiyyə Mərkəzi, K.Fərəcova adına Elmi-Tədqiqat Pediatriya İnstitutu, Elmi-Tədqiqat Mamalıq-Ginekologiya İnstitutu, Elmi-Tədqiqat Tibbi Bərpa İnstitutu, Elmi-Tədqiqat Travmatologiya və Ortopediya İnstitutu, V.Axundov adına Elmi-Tədqiqat Tibbi Profilaktika İnstitutu, B.Eyvazov adına Elmi-Tədqiqat Hematologiya və Transfuziologiya İnstitutu, Elmi-Tədqiqat Ağ Ciyər Xəstəlikləri İnstitutu, Ə.Əliyev adına Dövlət  Həkimləri Təkmilləşdirmə İnstitutu, Kənd Təsərrüfatı Nazirliyi üzrə Əkinçilik Elmi-Tədqiqat İnstitutu, Baytarlıq Elmi-Tədqiqat İnstitutu, Tərəvəzçilik Elmi-Tədqiqat İnstitutu, Kənd Təsərrüfatının İqtisadiyyatı Elmi-Tədqiqat İnstitutu, Bitki Mühafizə və Texniki Bitkilər Elmi-Tədqiqat İnstitutu, Üzümçülük və Şərabçılıq Elmi-Tədqiqat İnstitutu, Heyvandarlıq Elmi-Tədqiqat İnstitutu, Meyvəçilik və Çayçılıq Elmi-Tədqiqat İnstitutu, Ekologiya və Təbii Sərvətlər Nazirliyi üzrə Mineral Xammal Elmi-Tədqiqat İnstitutu, Hidrometeo¬rologiya Elmi-Tədqiqat İnstitutu, Elmi-Tədqiqat Balıqçılıq Təsərrüfatı İnstitutu, Elmi-Tədqiqat Meşəçilik İnstitutu, Müdafiə Sənayesi Nazirliyi üzrə Milli Aerokosmik Agentliyi (MAKA), Nəqliyyat, Rabitə və Yüksək Texnologiyalar Nazirliyi üzrə Yüksək Texnologiyalar üzrə Tədqiqat Mərkəzi,  İqtisadiyyat Nazirliyi üzrə İqtisadi İslahatlar Elmi-Tədqiqat İnstitutu, Ədliyyə Nazirliyi üzrə Məhkəmə Ekspertiza Mərkəzi, Əmək və Əhalinin Sosial Müdafiəsi Nazirliyi üzrə  Əmək və Sosial Problemlər üzrə Elmi-Tədqiqat və Tədris Mərkəzi, Maliyyə Nazirliyi üzrə  Maliyyə Elm-Tədris Mərkəzi, Mədəniyyət və Turizm Nazirliyi üzrə  Mədəniyyətşünaslıq üzrə Elmi-Metodiki Mərkəz, Dövlət Statistika Komitəsi üzrə Elmi-Tədqiqat və Statistik İnnovasiyalar Mərkəzi yer alıb.
N.О.
www.oxu.az
"
"Moskvada Dünya Azərbaycanlılarının Həmrəyliyi Günü qeyd edildi - FOTOMoskvada Heydər Əliyev Fondununun vitse-prezidenti, Rusiya Azərbaycanlı Gənclər Birliyinin (AMOR) sədri Leyla Əliyevanın təşəbbüsü ilə Dünya Azərbaycanlılarının Həmrəyliyi Gününə həsr edilmiş tədbir keçirilib.
Oxu.Az-ın APA-ya istinadən məlumatınaa görə, tədbirdə Rusiya və Azərbaycanın gənclər birliklərinin, Rusiyadakı Azərbaycan səfirliyinin və diasporun nümayəndələri iştirak ediblər.
Tədbirdə çıxış edən AMOR-un idarə heyətinin üzvü Emin Hacıyev birliyin sədri Leyla Əliyeva adından qonaqları qarşıdan gələn bayramlar münasibətilə təbrik edərək, təşkilatın 2017-ci ildəki fəaliyyəti barədə məlumat verib. O, AMOR-un üzvlərinin sayının ilbəil artdığını söyləyib: “Təşkilatımız Rusiyada fəaliyyət göstərən digər ictimai birliklər və ali təhsil müəssisələri ilə uğurla əməkdaşlığını davam etdirir”.
Emin Hacıyev Rusiyada yaşayan və təhsil alan azərbaycanlı gənclər adından dekabrın 24-də doğum günün qeyd edən Azərbaycan prezidenti İlham Əliyevi təbrik edib.
Rusiyadakı Azərbaycan icması adından çıxış edən akademik Fazil Qurbanov Heydər Əliyev Fondunun vitse-prezidenti Leyla Əliyevanın rəhbərlik etdiyi təşkilatın Rusiyada yaşayan və təhsil alan gənclərin birləşməsində, elm, təhsil, yaradıcılıq sahələrində, habelə ictimai təşəbbüslərin reallaşdırılmasında xidmətlərinin əvəzsiz olduğunu söyləyib. İki ölkə arasında münasibətlərin inkişafından danışan akademik bildirib ki, azərbaycanlı gənclərin Rusiya ictimaiyyətinə inteqrasiya etməsi önəmlidir: “AMOR-un bu sahədə gördüyü iş təqdirəlayiqdir”.
Daha sonra çıxış edən Lomonosov adına Moskva Dövlət Universitetinin Botanika bağının direktoru Aleksey Reteyum Azərbaycanın son illərdə qazandığı uğurlardan söz açıb. O, Rusiya ilə Azərbaycan arasında dostluq və əməkdaşlığa böyük töhfələr verən AMOR-un fəaliyyətini yüksək qiymətləndirib. Tədbir çərçivəsində Azərbaycanın Diasporla iş üzrə Dövlət Komitəsi tərəfindən AMOR-un fəaliyyətində seçilən bir qrup gənc mükafatlandırılıb. AMOR üzvləri Əfsanə Carçıyeva və İlahə Ələkbərova Diaspor iş üzrə Dövlət Komitəsinin diplomlarına layiq görülüblər.
Rəsmi hissədən sonra Rusiyada fəaliyyət göstərən “Qarabağ” ansamblı və digər incəsənət nümayəndələrinin ifasında milli musiqi və rəqslərdən ibarət konsert proqramı nümayiş olunub.




















N.O.
www.oxu.az
"
"Ramzan Kadırov Azərbaycan prezidentini təbrik etdiÇeçenistan Respublikasının başçısı Ramzan Kadırov Azərbaycan prezidenti İlham Əliyevi doğum günü münasibəti ilə təbrik edib.
Oxu.Az-ın məlumatına əsasən, Çeçenistan lideri özünün  Mylistory akkauntunda yazıb:
“Əziz böyük qardaşım, Azərbaycan Respublikasının prezidenti İlham Əliyevi  səmimi qəlbdən təbrik edirəm. Bizim xalqlarımız və Respublikalarımız arasında sıx qardaşlıq və dostluq bağları var! Bunların əsasını bizim atalarımız – Heydər Əliyev və Əhməd-Hacı Kadırov qoyub.
Azərbaycan və Çeçenistan arasında geniş işgüzar, mədəni, dini bağların mövcudluğu mənə çox xoşdur. Azərbaycan və bizim Vətənimiz – Rusiyanın mehriban qonşu və qardaş dövlətlər münasibətində olması da çox vacibdir. Belə bir siyasətin vacibliyini Sovet İttifaqının və Azərbaycanın görkəmli dövlət xadimi Heydər Əliyev çox gözəl anlayırdı”, - Kadırov öz səhifəsində yazıb.
Daha sonra Çeçenistan lideri İlham Əliyevə  cansağlığı, uğurlar və firavanlıq, eləcə də Azərbaycan xalqına sülh və tərəqqi arzulayıb.
N.O.
www.oxu.az
"
"Vladimir Putin İlham Əliyevə zəng edibRusiya Federasiyasının Prezidenti Vladimir Putin dekabrın 24-də Azərbaycan Respublikasının Prezidenti İlham Əliyevə telefonla zəng edib.
Oxu.Az xəbər verir ki, Vladimir Putin Prezident İlham Əliyevi ad günü münasibətilə təbrik edib, ona prezidentlik fəaliyyətində uğurlar, möhkəm cansağlığı arzulayıb.
Prezident İlham Əliyev göstərilən diqqətə və təbrikə görə minnətdarlığını bildirib.
Dövlət başçıları ölkələrimiz arasında strateji tərəfdaşlıq əlaqələrinin bundan sonra da bütün sahələrdə uğurla inkişaf edəcəyinə əmin olduqlarını bildiriblər.
N.O.
www.oxu.az
"
"İlham Əliyev “Bakı Ağ Şəhər”də – YENİLƏNİB + FOTOAzərbaycan Respublikasının Prezidenti İlham Əliyev və birinci xanım Mehriban Əliyeva “Bakı Ağ Şəhər”də Xaqani Rüstəmov küçəsinin, bu küçənin üzərində yerləşən dairə və dördçıxışlı piyada keçidinin açılışında, yeni salınmış parkın, inşası və abadlığı başa çatan məhəllələrin təqdimat mərasimində iştirak ediblər.
Oxu.Az xəbər verir ki, ulu öndər Heydər Əliyevin xeyir-duası ilə paytaxtdakı “Qara şəhər” öz yerini əzəmətli “Bakı Ağ Şəhər”ə verməkdədir. Prezident İlham Əliyevin diqqəti və qayğısı sayəsində bu mükəmməl layihə reallığa çevrilir, miqyası və keyfiyyətinə görə diqqəti cəlb edir. “Bakı Ağ Şəhər”də böyük həcmdə tikinti-quraşdırma və abadlıq işləri görülüb, neft tullantıları ilə çirklənmiş sahələrin təmizlənməsi yekunlaşıb.
Müxtəlif memarlıq üslublarını, ekoloji məsələləri və “Bakı Ağ Şəhər”in paytaxtın digər hissələri ilə üzvi şəkildə qovuşmasını ehtiva edən layihənin reallaşması sırf peşəkarlara etibar edilib. Burada mükəmməl infrastruktur yaradılır. Yeni yollar, səkilər salınarkən onların ən müasir standartlara maksimum cavab verməsi, əhalinin rahatlığı, təhlükəsizliyi xüsusi diqqət mərkəzində saxlanılır. “Bakı Ağ Şəhər”in tikintisi və burada infrastrukturun yaradılması zamanı dövlətimizin başçısının tapşırıqlarına əsasən kompleks iş aparılır, bütün mövcud tələblər və gələcək inkişaf nəzərə alınır. Yerli şirkətlərlə yanaşı, dünya şöhrətli iqtisadi qurumlar da bu layihəyə cəlb edilib. “Bakı Ağ Şəhər” nəinki respublikamızda, eləcə də beynəlxalq səviyyədə tanınan layihədir. Ötən müddətdə bu layihə beynəlxalq səviyyədə bir sıra yüksək mükafatlara layiq görülüb. Prezident İlham Əliyevin tapşırıqlarına uyğun olaraq “Bakı Ağ Şəhər”də ekoloji problemlərin həlli ən başlıca prioritetlərdən biridir. Hazırda “Bakı Ağ Şəhər” nəhəng tikinti meydançasını xatırladır. Burada milli memarlıq ənənələri ilə beynəlxalq təcrübənin yaradıcı şəkildə uzlaşdırılmasına da xüsusi fikir verilir.
Azərbaycan Avtomobil Yolları Dövlət Agentliyinin idarə heyətinin sədri Saleh Məmmədov və “Bakı Ağ Şəhər” layihəsinin icraçı direktoru Ruslan Sadıxov dövlətimizin başçısına ərazidə görülən işlər barədə məlumat verdilər.
Bakının iki əsas prospektini - Babək və Nobel prospektlərini və Mərkəzi Bulvar küçəsini birləşdirən, “Ağ Şəhər” bulvarına qədər davam edən və uzunluğu 1050 metr, eni 45 metr olmaqla 6 zolaqlı Xaqani Rüstəmov küçəsinin yenidənqurma işləri tamamlanıb. Bu küçədə avtomobillər üçün xüsusi parkinq yerləri də nəzərdə tutulub. Xaqani Rüstəmov küçəsi ilə Süleyman Vəzirov küçəsinin kəsişməsində diametri 66 metr olan yeni dairə inşa edilib. Bu dairə tam fərqli və orijinal dizaynda inşa olunub. Burada yaşıllaşdırma işləri aparılıb və ətraf dekorativ daşlarla bəzədilib.
Prezident İlham Əliyev Xaqani Rüstəmov küçəsi, bu küçənin üzərində yerləşən dairə və dördçıxışlı piyada keçidinin rəmzi açılışını bildirən lenti kəsib.
Sonra xatirə şəkili çəkdirilib.
Xaqani Rüstəmov və Süleyman Vəzirov küçələrinin kəsişməsində uzunluğu 220 metr olan yeraltı piyada keçidində də tikinti işləri tamamlanıb, burada 8 eskalator, işıqlandırma sistemi və nəzarət kameraları quraşdırılıb. Müasir üslubda dizayn olunmuş piyada keçidində vətəndaşların rahatlığı üçün yol istiqamətləri qeyd edilib, divarlar “Bakı Ağ Şəhər”in perspektiv görüntülərini əks etdirən vitrinlərlə bəzədilib.
Prezident İlham Əliyev və birinci xanım Mehriban Əliyeva “Bakı Ağ Şəhər”in tikintisi və abadlığı başa çatmış Babək Qərb kvartalında, Mərkəzi Bulvar və Süleyman Vəzirov küçələrinin kəsişməsində yeni salınmış parkla da tanış olublar.
Sahəsi 6800 kvadratmetr olan park üçün xüsusi işlənilmiş landşaft dizaynına uyğun olaraq müxtəlif ağaclar əkilib, uşaq oyun meydançası salınıb. Burada 2017-ci ilin sentyabrında Heydər Əliyev Fondu tərəfindən təşkil edilmiş “Daşın nəğməsi” ikinci Beynəlxalq heykəltəraşlıq simpoziumu çərçivəsində təqdim olunmuş çinli heykəltəraş Liu Yangın əsəri olan “Xəzər dənizi” heykəli qoyulub. Parkda ictimai wi-fi və telefon köşkü qurulub. Burada “Qara şəhər”in tarixi barədə məlumat lövhəsi, müasir üslublu saat quraşdırılıb. Yer səthində tuncdan hazırlanmış xatirə-medalyonda Babək kvartalı ilə bağlı məlumatlar əksini tapıb. Parkın qonşuluğundakı yaşayış binasının fasadında mozaika işləmələri bu məhəllənin özünəməxsus memarlıq üslubunu əks etdirir.
Sonra Prezident İlham Əliyev və xanımı Mehriban Əliyeva “Bakı Ağ Şəhər” ərazisində tikintisi və abadlığı başa çatmış məhəllələrlə tanış olmaq üçün avtobusla gəzintiyə çıxıblar.
Dövlət başçısına Babək Qərb kvartalının Paris evləri, məhəllədə aparılmış abadlıq və yaşıllıq, infrastruktur-kommunikasiya işləri barədə məlumat verildi. Burada sakinlərin rahatlığı və mənalı istirahətləri üçün hərtərəfli şərait var. Məhəllələrdə uşaqlar üçün oyun meydançası, yaşıllıq zonası, yerüstü və yeraltı avtodayanacaq mövcuddur. Binaların girişləri xüsusi döşəmə daşları, yaşayış komplekslərinin adlarını əks etdirən divar lövhələri və yaşıllaşdırma ilə fərqlənir. Məhəllələrin təhlükəsizliyi də sutka ərzində diqqətdə saxlanılır. Paris evlərində dayanıqlı elektrik enerjisi, su, qaz, kanalizasiya xətləri, internet və İPTV əlaqədar qurumlar tərəfindən “Bakı Ağ Şəhər”in baş planına uyğun şəkildə və yüksək keyfiyyətlə çəkilib. 
Tikinti və yenidənqurma işləri çərçivəsində Süleyman Vəzirov, Mərkəzi Bulvar və Birinci Fəvvarələr küçələrində, həmçinin kəsişən 7 kiçik küçədə də təmir və asfaltlanma işləri başa çatıb. Ümumi uzunluğu 3,5 kilometr olan küçələrdə yağış suları ötürücüləri, işıqlandırma dirəkləri, yol nişanları, oturacaqlar, tullantılar üçün qablar quraşdırılıb və 2000-dən çox ağac əkilib. Tikinti ərazisinə düşən köhnə ağaclar yeni yerlərə köçürülüb. Küçələrin adları binaların üzərindəki lövhələrlə yanaşı, səkilərdə də daş nişanlarla qeyd edilib, vətəndaşları istiqamətləndirən yol göstəriciləri quraşdırılıb. Şəhərsalma prinsiplərinə uyğun olaraq piyadanın üstünlüyünü bildirən yüksəldilmiş keçidlər ilk dəfə inşa olunub, enişli-yoxuşlu ramplar qoyulub, həmçinin avtomobillər üçün xüsusi parkinq yerləri də nəzərdə tutulub.
Birinci Fəvvarələr küçəsində də tikinti işləri yekunlaşıb. Fəvvarələr Meydanında müasir üslubda inşa olunmuş ilk binanın fasad işləri də tamamlanıb. Paris məhəllələrindən fərqli olaraq, buradakı yaşayış binalarının müasir memarlıq üslubu “Bakı Ağ Şəhər”in memarlıq üslublarının rəngarəngliyini təmin edəcək. Mərkəzi Bulvar və Fəvvarələr küçələrinin kəsişməsində park salınıb, küçə saatı quraşdırılıb. Buradakı heykəllər və yaşı yüzillərlə ölçülən dekorativ zeytun ağacları bu küçəyə gözəllik verir. Eni 32 metr, uzunluğu 1 kilometrə qədər olan Fəvvarələr küçəsi Ağ Şəhərin mərkəzindən Nobel prospektinə qədər və oradan da Sahilyanı kvartala qədər uzanacaq.
Avtobusla gəzinti zamanı Prezident İlham Əliyevə və xanımı Mehriban Əliyevaya 2016-cı ildə sakinlərə təhvil verilmiş məhəllələr barədə də əlavə məlumatlar çatdırılıb.
Daha sonra Prezident İlham Əliyevə “Bakı Ağ Şəhər” layihəsi çərçivəsində 2017-ci il ərzində yerinə yetirilən və 2018-ci il üçün nəzərdə tutulmuş işlər barədə məlumat verildi. Bildirildi ki, Prezidentin müvafiq sərəncamlarına əsasən aidiyyəti qurumlar tərəfindən infrastruktur və yol işləri davam etdiriləcək. Mərkəzi Bulvar küçəsinin Nobel prospektinə qədər inşasının tamamlanması, Süleyman Vəzirov küçəsinin Babək prospektinə qədər yenidən qurulması, Babək prospektindən “Bakı Ağ Şəhər”in mərkəzinə qədər uzanan, 37 metr eni olan yolların və yeraltı kommunikasiyaların inşası nəzərdə tutulub.
Təməli ötən il qoyulmuş Fəvvarələr Meydanı parkı, piyada keçidi və ictimai parkinq kompleksində tikinti işləri davam etdirilir. Müasir üslublu yeddimərtəbəli yaşayış binalarının əhatə etdiyi parkda 3 qrupdan ibarət fəvvarələr, məxsusi uşaq meydançası, xüsusi dizaynlı landşaft və 760 yerlik avtodayanacaq layihələndirilib. Bu kompleksin sahəsi 1 hektardan çox olan Fəvvarələr Meydanı parkının gələn il təhvil verilməsi planlaşdırılıb. Şəhərin ən iri parklarından biri olan Nizami Parkının yaxınlığında yerləşən Knightsbridge (Naytsbric) kompleksində yaşayış binaları, biznes mərkəzi və məktəb layihələndirilib. Hazırda bu kompleksdə inşaat işləri davam etdirilir və artıq buradakı ilk binanın tikintisi başa çatmaq üzrədir. Binanın fərqli memarlıq üslubu və landşaft dizaynı Nobel prospektinə xüsusi yaraşıq verir.
Dövlətimizin başçısına burada və digər məhəllələrdə nəzərdə tutulmuş orta məktəb layihələri və onlar üçün ayrılmış ərazilər barədə də məlumat verildi. Nobel prospekti boyunca tikiləcək və layihənin işgüzar kvartalı kimi nəzərdə tutulan fərqli memarlıq üslubuna malik binalar dünya səviyyəli tanınmış UN Studio memarlıq bürosu tərəfindən işlənilib. Binaların mərkəzində yerləşəcək Zaman Meydanı, Knightsbridge kompleksi və Nizami parkı istiqamətində metro çıxışları bu mərkəzin şəhərin digər rayonları ilə nəqliyyat bağlantısını təmin edəcək. 
Burada inşa ediləcək metro çıxışları, eyni zamanda, Nobel prospektinin şimal və cənub hissələrini birləşdirən piyada keçidini də təmin edəcək. Prospektin üzərindən salınacaq yüksək səviyyəli piyada körpüsü isə “Bakı Ağ Şəhər”in şimalı ilə cənubunu birləşdirəcək və prospektin yeni rəmzinə çevriləcək. Uzunluğu 237 metr olan körpü cənubda Sahilyanı kvartalda yerləşəcək ticarət mərkəzinə və şimalda Fəvvarələr Meydanından keçərək Babək prospektinə qədər uzanacaq. Belə ki, piyadalar şimalda yerləşən Babək prospektindən Mərkəzi Park rayonu, Fəvvarələr Meydanı və körpü vasitəsilə Bakı Ağ Şəhər bulvarına qədər 2 kilometrlik piyada gəzinti xiyabanından istifadə edəcəklər. Nobel prospekti boyunca eni 20 metrədək olan gəzinti və yaşıllıq zonası da mühüm əhəmiyyət kəsb edəcək və piyadaların rahatlığını təmin edəcək. “Bakı Ağ Şəhər”in paytaxtın yol-nəqliyyat şəbəkəsinə inteqrasiyası, layihənin qərbində yerləşən mövcud yaşayış massivləri və yol şəbəkəsi ilə uzlaşması, eləcə də müvafiq yolların şərq istiqamətində davam etdirilməsi və Bakı şəhərinin əsas nəqliyyat arteriyalarından sayılan Nobel, Babək və Heydər Əliyev prospektlərini və gələcəkdə yeni Bulvar yolunu birləşdirən 65 metr enində əlaqələndirici prospektin salınması bu ərazilərin dayanıqlı inkişafını təmin edəcək.
“Bakı Ağ Şəhər”də ötən müddətdə həyata keçirilən işlər və növbəti illərdə icrası nəzərdə tutulan tədbirlərlə tanış olan Prezident İlham Əliyev tapşırıq və tövsiyələrini verib.



































11:53
Prezident İlham Əliyev “Bakı Ağ Şəhər”də görülən işlərlə tanış olub.
Oxu.Az-ın məlumatına görə, bu gün Azərbaycan Respublikasının prezidenti İlham Əliyev və birinci xanım Mehriban Əliyeva “Bakı Ağ Şəhər”də Xaqani Rüstəmov küçəsinin, bu küçənin üzərində yerləşən dairə və dördçıxışlı piyada keçidinin açılışında, yeni salınmış bağın, inşası və abadlığı başa çatan məhəllələrin təqdimat mərasimində iştirak ediblər.
S.B.
www.oxu.az
"
"Çin Xalq Respublikasının sədrindən İlham Əliyevə – TƏBRİK MƏKTUBUÇin Xalq Respublikasının sədri Si Cinpin Azərbaycan prezidenti İlham Əliyevi doğum günü münasibəti ilə təbrik edib.
Oxu.Az-ın ın məlumatına görə, S. Cinpin təbrik məktubunda ən xoş arzularımı bildirməyi özünə şərəf saydığını vurğulayıb.
Təbrik məktubunda bildirilir ki, son illərdə Çin Xalq Respublikası ilə Azərbaycan Respublikası arasında münasibətlər dinamik inkişaf edir, ölkələrimizin qarşılıqlı siyasi etimadı möhkəmlənir, hər iki ölkə əsas mənafeləri ilə bağlı məsələlərdə bir-birini qətiyyətlə dəstəkləyir: 
“İqtisadiyyat, ticarət, humanitar və başqa sahələrdə əməkdaşlıq inkişaf edir. “Bir kəmər, bir yol” layihəsinin müştərək tikintisində əməkdaşlıqda ilkin nəticələr əldə edilib. Mən dövlətlərimiz arasında münasibətlərin inkişafına böyük əhəmiyyət verirəm. İki ölkənin xalqlarının rifahı naminə Çin Xalq Respublikası ilə Azərbaycan Respublikası arasında dostluğa əsaslanan əməkdaşlığın dərinləşməsi üçün Sizinlə birlikdə səy göstərmək istəyirəm. Sizə möhkəm cansağlığı diləyir, ən xoş arzularımı bildirirəm”.
S.B.
www.oxu.az
"
"Prezident yaşayış binasının təməlqoyma mərasimində – YENİLƏNİB + FOTOBu gün Azərbaycan Respublikasının Prezidenti yanında Mənzil İnşaatı Dövlət Agentliyinin (MİDA) ikinci layihəsi olan Hövsan Yaşayış Kompleksində inşa ediləcək ilk yeddimərtəbəli binanın təməlqoyma mərasimi keçirilib.
Oxu.Az xəbər verir ki, Azərbaycan Respublikasının Prezidenti İlham Əliyev və birinci xanım Mehriban Əliyeva mərasimdə iştirak ediblər.
Mənzil İnşaatı Dövlət Agentliyinin direktoru Samir Nuriyev əvvəlcə Agentliyin birinci layihəsi olan Yasamal Yaşayış Kompleksinin tikintisinin hazırkı vəziyyəti barədə məlumat verdi. Bildirildi ki, ötən il dekabrın 24-də Prezident İlham Əliyevin və birinci xanım Mehriban Əliyevanın iştirakı ilə təməlqoyma mərasimi keçirilən Yasamal Yaşayış Kompleksinin tikintisi sürətlə davam etdirilir. 1843 ailəni mənzillə təmin edə biləcək bu yaşayış kompleksinin 29 çoxmənzilli binasının hər birinin müxtəlif icra mərhələlərində olan tikintisi, həmçinin ərazinin müvafiq mühəndis-kommunikasiya sistemi ilə təchiz edilməsi işləri paralel həyata keçirilir. Kompleksin ilk 12 yaşayış binasının və 960 şagird yerlik ümumtəhsil məktəbi binasının tikinti-quraşdırma işləri artıq başa çatdırılıb. Növbəti ilin yay aylarında kompleksin ilk mənzillərinin gələcək sakinlərinə təqdim olunması planlaşdırılır. Ümumilikdə isə kompleks 2019-cu ildə tam təhvil veriləcək.
Yasamal Yaşayış Kompleksinin tikintisində 20-dən artıq şirkət iştirak edir və ümumi tikinti prosesinə 3 min nəfərə yaxın işçi cəlb olunub. “Azərbaycan Respublikasının Prezidenti yanında Mənzil İnşaatı Dövlət Agentliyinin sərəncamında olan mənzilləri vətəndaşların güzəştlə əldə etməsi Qaydası”na əsasən güzəştli mənzillərin satışına başlanılmasına hazırlıq məqsədilə Agentliyin ilk layihəsi olan Yasamal kompleksi haqqında məlumatların ətraflı təqdim olunduğu internet səhifəsi istifadəyə verilib. www.yasamal.mida.az internet səhifəsində informasiya əldə etmək və komplekslə bağlı yarana biləcək suallara cavab tapmaq mümkündür. Səhifəyə daxil olanlar Yasamal Yaşayış Kompleksinin baş planı, hər bir binası, mənzillərin daxili və xarici perimetr üzrə sahələri, otaqlarının sayı, interyer nümunələri ilə tanış ola biləcəklər. Bu internet səhifəsi vasitəsilə kompleksin layihə xüsusiyyətləri, sakinlərin rahatlığı üçün yaradılan şərait, nəqliyyat infrastrukturu, tikinti və təmir zamanı istifadə olunan inşaat materialları haqqında da ətraflı məlumat əldə etmək mümkündür. Saytda, həmçinin güzəştlə mənzil əldə etmək hüququna malik olan şəxslər, həmin şəxslərin müraciət qaydası, mümkün ödəniş üsulları, qurumla əməkdaşlıq edən banklar və digər məlumatlar var. Bu il mayın 30-da “Elektron hökumət” portalında yaradılmış “Güzəştli mənzil” sistemində güzəştlə mənzil əldə etmək hüququna malik vətəndaşların müraciətlərinin qeydiyyatına başlanılıb. Bu sistem vasitəsilə 7500-dən çox vətəndaşın mənzil əldə etmək hüququ təsdiqlənib. Bu gün vətəndaşlar əlavə vaxt itirmədən elektron imzadan istifadə edərək tələb olunan sənədləri internet vasitəsilə təqdim edirlər. Həmçinin “ASAN xidmət” mərkəzlərində Agentliyin əməkdaşlarının fəaliyyəti təşkil olunub. Agentlik tərəfindən tezliklə “Güzəştli mənzil” sisteminin növbəti satış modulu da istifadəyə veriləcək və vətəndaşlar üçün bütövlükdə yaşayış kompleksinin hər bir binası, satışa çıxarılan mənzillərin interyeri ilə virtual qaydada tanış olmaq və seçim etmək imkanı təmin ediləcək. Agentlik “Azərbaycan Respublikasında uyğun qiymətə mənzil təminatının inkişafına dair Strateji Yol Xəritəsi” ilə müəyyən edilmiş hədəfləri rəhbər tutaraq dövlət büdcəsindən asılılığı minimuma endirmək məqsədilə özəl investisiya şirkətləri ilə səmərəli əməkdaşlığın qurulmasına nail olub.
Suraxanı rayonu ərazisində, Hövsan qəsəbəsinin yaxınlığında inşa olunacaq Hövsan Yaşayış Kompleksi Bakının sürətlə inkişaf edən şərq hissəsində, Xəzər sahilindən cəmi 2 kilometr məsafədə, yaşayış və istirahət üçün olduqca rahat bir məkanda yerləşəcək. Kompleksin 20 hektarlıq ərazisinin qərb hissəsində şam və zeytun ağaclarından ibarət geniş yaşıllıq zonası mövcuddur. Ərazidə yaşıllaşdırma prosesinin fəal surətdə davam etdirilməsi üzrə planlar Hövsan Yaşayış Kompleksinin gələcək sakinlərinin ekoloji cəhətdən təmiz və sağlam mühitdə yaşayışı üçün zəmin yaradır. Şəhərcik çoxmənzilli 11 yaşayış binasından ibarət olacaq. Bunlardan yeddisinin yeddimərtəbəli on səkkiz girişli, dördünün isə onmərtəbəli bir girişli olması nəzərdə tutulur. Bu binalarda, ümumilikdə, 3002 mənzil olacaq ki, onlardan 280-nin birotaqlı, 1481-nin ikiotaqlı, 940-nın üçotaqlı, 301-nin isə dördotaqlı olması planlaşdırılır. Birotaqlı mənzillərin sahəsi təqribən 32-35 kvadratmetr, ikiotaqlı mənzillərin sahəsi təqribən 51-54 kvadratmetr, üçotaqlı mənzillərin sahəsi 64-68 kvadratmetr, dördotaqlı mənzillərin sahəsi isə 79-86 kvadratmetr təşkil edəcək. Bütün mənzillər tam təmirli vəziyyətdə və mətbəx mebeli ilə təchiz olunmuş şəkildə vətəndaşlara təklif olunacaq.
Kompleksdə çoxmənzilli binalarla yanaşı, insanların rahat yaşayışı üçün zəruri olan hər cür şəraitin yaradılması, geniş həyətlərin, yaşıllıq zonalarının, uşaq meydançalarının, sosial infrastruktur obyektlərinin tikintisi aparılacaq. Ərazidə hər biri 260 yerlik olmaqla iki uşaq bağçasının, 1920 şagird yerlik ümumtəhsil məktəbinin, ticarət mərkəzinin və xəstəxananın istifadəyə verilməsi nəzərdə tutulur. Bununla yanaşı, ərazidə müvafiq nəqliyyat infrastrukturunun yaradılması və şəhərin ictimai nəqliyyat sisteminə inteqrasiyası planlaşdırılır.
Dövlətimizin başçısı Hövsan Yaşayış Kompleksində inşa ediləcək ilk yeddimərtəbəli binanın təməlini qoyub.
Sonda xatirə şəkli çəkdirilib.











09:56
Azərbaycan Respublikasının Prezidenti yanında Mənzil İnşaatı Dövlət Agentliyinin (MİDA) ikinci layihəsi olan Hövsan yaşayış kompleksində inşa ediləcək ilk yeddimərtəbəli binanın təməlqoyma mərasimi keçirilib.
Oxu.Az xəbər verir ki, Azərbaycan Respublikasının Prezidenti İlham Əliyev və birinci xanım Mehriban Əliyeva mərasimdə iştirak ediblər.
Mənzil İnşaatı Dövlət Agentliyinin direktoru Samir Nuriyev dövlətimizin başçısına layihə barədə məlumat verib.
Prezident İlham Əliyev yaşayış kompleksində inşa ediləcək ilk binanın təməlini qoyub.
Sonda xatirə şəkli çəkdirilib.
S.B.
www.oxu.az
"
"Ərdoğan İlham Əliyevə zəng vurduTürkiyə prezidenti Rəcəb Tayyib Ərdoğan dekabrın 24-də Azərbaycan prezidenti İlham Əliyevə telefonla zəng edib.
Oxu.Az-ın xəbərinə görə, Rəcəb Tayyib Ərdoğan Prezident İlham Əliyevi ad günü münasibətilə təbrik edib, Azərbaycan xalqının firavanlığı və inkişafı naminə prezidentlik fəaliyyətində uğurlar, möhkəm cansağlığı arzulayıb.
Prezident İlham Əliyev göstərilən diqqətə və təbrikə görə minnətdarlığını bildirib.
Dövlət başçıları ölkələrimiz arasında dostluq və qardaşlıq münasibətlərinin gələcəkdə də bütün sahələrdə uğurla inkişaf edəcəyinə əmin olduqlarını bildiriblər.
Prezident İlham Əliyev və Prezident Rəcəb Tayyib Ərdoğan il ərzində keçirilən çoxsaylı qarşılıqlı səfərləri və görüşləri məmnunluqla xatırlayıb və əmin olduqlarını bildiriblər ki, bu təmaslar gələn il də davam edəcək.
S.B.
www.oxu.az
"
"Dodon Qarabağ və Dnestryanı münaqişələrini müqayisə edibDağlıq Qarabağ və Dnestryanı münaqişələrini müqayisə etdikdə, Moldovanın bəxti daha çox gətirib, çünki Dnestryanı problemini həll etmək daha asandır. 
Oxu.Az-ın xəbərinə görə, bu barədə, Moldova prezidenti İqor Dodon 2017-ci ilin yekunlarına dair keçirdiyi mətbuat konfransında APA-nın sualını cavablandırarkən deyib.
Separatçılığın yayılmasının qarşısını almaq üçün beynəlxalq ictimaiyyətin mümkün addımlarına dair sualını cavablandıran İ.Dodon, Dnestryanı probleminin həllinə yalnız Qərb-Moskva münasibətlərinin yaxşılaşmasından sonra nail olacağını hesab etdiyini bildirib.
“Mən ümid edirəm ki, postsovet məkanında həll olunmamış bütün məsələlər dinc yolla həllini tapacaq. Hər kəsin öz həqiqəti var.  Biz hamımız gələcəyə baxmalıyıq, bütün bu vəziyyətlərdən  çıxış yollarını taparaq, birlikdə irəliləməliyik. Bu münaqişə ilə (Dağlıq Qarabağ münaqişəsi – red.) müqayisədə, Moldovanın bəxti daha çox gətirib, çünki bizim problemi (Dnestryanı problemini – red.) həll etmək daha asandır.
Hesab edirəm ki, Qərb-Moskva münasibətləri yaxşılaşdıqdan sonra bu problemi bütün postsovet məkanında məhz Moldovada çox asan həll etmək mümkün olacaq. Həmin həll variantı başqaları üçün mürəkkəb vəziyyətlərdə nümunə ola bilər”, - deyə İ.Dodon qeyd edib. 
S.B.
www.oxu.az
"
"Azərbaycan prezidenti Belarusa rəsmi səfərə dəvət aldıBelarus prezidenti Aleksandr Lukaşenko Azərbaycan prezidenti İlham Əliyevi doğum gününüz münasibətilə təbrik edib.
Oxu.Az-ın məlumatına görə, A. Lukaşenko təbrik məktubunda bildirib ki, Azərbaycanın genişmiqyaslı nailiyyətləri prezident İlham Əliyevin dövlət lideri, uzaqgörən siyasi xadim və öz ölkəsinin həqiqi vətənpərvəri kimi bənzərsiz keyfiyyətlərini əyani şəkildə təsdiq edir.
A. Lukaşenko prezident İlham Əliyevin Belarus-Azərbaycan əməkdaşlığının inkişafına, o cümlədən mühüm müştərək layihələrin həyata keçirilməsinə xüsusi diqqət yetirməyini yüksək qiymətləndirib: 
“Bu, xalqlarımızın maraqlarına tamamilə uyğundur. Bununla əlaqədar, Sizi bir daha Belarus Respublikasına rəsmi səfərə dəvət edirəm. Sizə ali dövləti fəaliyyətinizdə səmimi qəlbdən daim yeni uğurlar diləyir, Doğmalarınıza və yaxınlarınıza möhkəm cansağlığı, xoşbəxtlik və firavanlıq arzu edir, Azərbaycan xalqına sevgimi və hörmətimi bildirirəm”.
S.B.
www.oxu.az
"
"Putin: İlham Əliyev Rusiyanın əsl dostudurRusiya Federasiyasının prezidenti Vladimir Putin Azərbaycan prezidenti İlham Əliyevi doğum gününüz münasibətilə təbrik edib.
Oxu.Az-ın məlumatına görə, V. Putin təbrik məktubunda bildirib ki, prezident İlham Əliyevin rəhbərliyi  ilə Azərbaycan sosial-iqtisadi inkişaf yolunda inamla irəliləyir, aktual beynəlxalq problemlərin həllində fəal rol oynayır.
V. Putin prezident İlham Əliyevin Rusiyanın əsl dostu kimi iki ölkə arasında strateji tərəfdaşlıq münasibətlərinin möhkəmlənməsinə böyük şəxsi töhfə verdiyini vurğulayıb: 
“Bu yaxınlarda Soçidə və Tehranda Sizinlə görüşlərimizi səmimiyyətlə xatırlayıram. Ümidvaram ki, Sizinlə konstruktiv dialoq və səmərəli birgə işimiz davam edəcək. Sizə səmimi qəlbdən möhkəm cansağlığı, xoşbəxtlik, firavanlıq və uğurlar arzu edirəm. Fürsətdən istifadə edib, Sizin bütün ailənizi səmimi salamlayır və ən xoş arzularımı bildirirəm”.
S.B.
www.oxu.az
"
"Azərbaycan prezidenti İlham Əliyevin doğum günüdürBu gün Azərbaycan prezidenti İlham Əliyevin doğum günüdür.
İlham Heydər oğlu Əliyev 1961-ci il dekabrın 24-də Bakı şəhərində anadan olub. Orta təhsilini 1967-1977-ci illərdə Bakı şəhərində alan İ.Əliyev 1977-ci ildə Moskva Dövlət Beynəlxalq Əlaqələr İnstitutuna (MDBƏİ - MQİMO) daxil olub, ali təhsilini müvəffəqiyyətlə başa vuraraq elmi fəaliyyətini institutun aspiranturasında davam etdirib.
1985-ci ildə dissertasiya müdafiə edən İ. Əliyev tarix elmləri namizədi alimlik dərəcəsi alıb və 1990-cı ilədək MDBƏİ-də müəllim işləyib. Gələcək dövlət başçısı 1994-2003-cü illərdə Azərbaycan Respublikası Dövlət Neft Şirkətinin (ARDNŞ) vitse-prezidenti, sonra isə birinci vitse-prezidenti vəzifəsində çalışıb.
1995-ci və 2000-ci illərdə Milli Məclisə üzv seçilən İlham Əliyev 2001-2003-cü illərdə Avropa Şurası Parlament Assambleyasında (AŞPA) Azərbaycan nümayəndə heyətinin rəhbəri olub. AŞPA-da siyasi fəaliyyəti çərçivəsində 2003-cü ilin yanvar ayında qurumun sədr müavini və Büro üzvü seçilib. 2003-cü ildə baş nazir vəzifəsinə təyin edilməsi ilə əlaqədar İlham Əliyevin deputat səlahiyyətlərinə xitam verilib. 2003-cü il oktyabrın 15-də Azərbaycan Respublikasının prezidenti seçilib və oktyabrın 31-də vəzifəsinin icrasına başlayıb. 2008-ci il oktyabrın 15-də keçirilən seçkilərdə seçicilərin 88 faizindən çoxunun səsini qazanan İlham Əliyev yenidən Azərbaycan Respublikasının prezidenti seçilib.
2013-cü il oktyabrın 9-da keçirilən prezident seçkilərində isə növbəti dəfə qələbə qazanıb.
Qeyd edək ki, İlham Əliyev həmçinin 1997-ci ildən Azərbaycanın Milli Olimpiya Komitəsinin prezidentidir. İdmanın və Olimpiya hərəkatının inkişafında böyük xidmətlərinə görə Beynəlxalq Olimpiya Komitəsinin ali ordeni ilə təltif edilib.
Azərbaycan, rus, ingilis, fransız və türk dillərini mükəmməl bilir.
Evlidir. Üç övladı var.
Oxu.Az kollektivi Azərbaycan prezidenti İlham Əliyevi doğum günü münasibətilə təbrik edir, dövlət başçısına uzun ömür, cansağlığı, fəaliyyətində uğurlar arzulayır!
www.oxu.az
"
"Birinci vitse-prezidentin Katibliyində yeni – TƏYİNATAzərbaycanın Birinci vitse-prezidentinin Katibliyində yeni təyinat olub.
Oxu.Az “Report”a istinadən xəbər verir ki, Prezident İlham Əliyevin sərəncamı ilə Eldar Rzayev Azərbaycan Respublikası Prezidentinin protokol xidməti rəisinin müavini - Birinci vitse-prezidentin protokol sektorunun müdiri təyin edilib.
Bu sərəncama qədər E.Rzayev Azərbaycan Respublikası Prezidentinin Protokol xidməti rəisinin müavini vəzifəsini tuturdu.
S.B.
www.oxu.az
"
"Gürcüstanın DİN rəhbəri İlham Əliyevlə danışıqlardaAzərbaycan prezidenti İlham Əliyev Gürcüstan baş nazirinin müavini, daxili işlər naziri Giorgi Qaxarianı qəbul edib.
Oxu.Az-ın məlumatına görə, görüşdə Azərbaycan-Gürcüstan ikitərəfli münasibətlərinin müxtəlif sahələrdə, o cümlədən hüquq-mühafizə orqanları arasında əməkdaşlığın uğurla inkişaf etdiyi bildirilib.
Dövlət başçısı G. Qaxarianı Gürcüstanın daxili işlər naziri vəzifəsinə təyin olunması münasibətilə təbrik edib və ona gələcək fəaliyyətində uğurlar arzulayıb.
G. Qaxaria təbrikə görə minnətdarlığını bildirərək bundan əvvəl Gürcüstanın iqtisadiyyat və davamlı inkişaf naziri vəzifəsində çalışarkən dövlət başçısı ilə keçirdiyi görüşləri məmnunluqla xatırlayıb. O, iki ölkə daxili işlər nazirlikləri arasında uğurlu əməkdaşlıq aparıldığını deyib.
Söhbət zamanı ölkələrimizin həyata keçirdiyi birgə qlobal iqtisadi layihələrin, o cümlədən Bakı-Tbilisi-Qars dəmir yolunun əhəmiyyəti qeyd edilib, Azərbaycan və Gürcüstan hüquq-mühafizə orqanlarının təhlükəsizliyin təmin olunması istiqamətində birgə fəaliyyətinin bundan sonra da həyata keçiriləcəyinə əminlik ifadə olunub.
S.B.
www.oxu.az
"
"PA rəsmisi: Ermənistan danışıqlar prosesini yubadırBu gün dünyada çox böyük bir gərginlik var və bu gərginlik ATƏT-in Minsk qrupunun üzvlərini də narahat edir. Bu nöqteyi-nəzərdən, müəyyən mənada demək olar ki, Dağlıq Qarabağ münaqişəsinin həllinə sanki diqqət azalıb.
Oxu.Az-ın Trend-ə istinadən məlumatına görə, bunu Azərbaycan Prezidentinin xarici siyasət məsələləri üzrə köməkçisi - şöbə müdiri Novruz Məmmədov deyib.
N.Məmmədovun sözlərinə görə, buna baxmayaraq son vaxtlar həmsədrlərin regiona səfərləri baş tutdu, Azərbaycan Prezidenti ilə görüşləri oldu, həmçinin Avropa İttifaqının və ATƏT-in nümayəndələrinin Azərbaycan Prezidenti ilə görüşləri keçirildi və onlar nümayiş etdirdilər ki, Dağlıq Qarabağ məsələsinin həlli ilə bağlı proseslər gedir: 
“Eyni zamanda, Rusiya rəhbərinin bəyanatı oldu. Yəni proseslər gedir, ancaq Ermənistan tərəfi həmişə danışıqlar prosesini yubatmağa çalışır və bunun üçün əlindən gələni edir”.
S.B.
www.oxu.az
"
"Leyla Əliyeva uşaqlar üçün keçirilən şənlikdə iştirak edib – FOTODekabrın 22-də Zirə Mədəniyyət Mərkəzində xüsusi qayğıya ehtiyac duyan, valideyn himayəsindən məhrum, qaçqın və məcburi köçkün ailələrindən olan və sağlamlıq imkanları məhdud uşaqlar üçün Yeni il şənliyi keçirilib.
Oxu.Az-ın məlumatına görə, IDEA İctimai Birliyinin və Ailə, Qadın və Uşaq Problemləri üzrə Dövlət Komitəsinin birgə təşkil etdiyi şənlikdə Heydər Əliyev Fondunun vitse-prezidenti, IDEA İctimai Birliyinin təsisçisi və rəhbəri Leyla Əliyeva da iştirak edib.
Heydər Əliyev Fondunun, Ailə, Qadın və Uşaq Problemləri üzrə Dövlət Komitəsinin və BMT-nin Uşaq Fondunun birgə təşkilatçılığı ilə keçirilən Azərbaycan Uşaqlarının IV Ümumrespublika Forumunun iştirakçılarının da qatıldıqları tədbirdə uşaqlar şənlənib, rəqs ediblər.
Heydər Əliyev Fondunun vitse-prezidenti Leyla Əliyevanın şənlikdə uşaqlarla əylənməsi, onlarla fotolar çəkdirməsi balacaları daha da ruhlandırıb.
Leyla Əliyeva uşaqları təbrik edib, onlara uğurlar arzulayıb.
Azərbaycan Uşaqlarının IV Ümumrespublika Forumunun iştirakçıları tədbirin təşkilinə göstərdikləri dəstəyə görə Azərbaycanın Birinci vitse-prezidenti Mehriban Əliyevaya və Heydər Əliyev Fondunun vitse-prezidenti Leyla Əliyevaya minnətdarlıqlarını bildiriblər.
Forum iştirakçıları Leyla Əliyevaya kəlağayı hədiyyə ediblər.
Tədbirdə iştirak edən uşaqlara IDEA İctimai Birliyi tərəfindən Yeni il hədiyyələri təqdim olunub.
Sonra uşaqlara Zirə Mədəniyyət Mərkəzində yerləşən Resurs Mərkəzi haqqında məlumat verilib. Onlar Mərkəzin tədris otaqları, gimnastika zalı, art, foto-video studiyaları ilə tanış olublar. Burada sərgilənən qədim Azərbaycan xalçaları uşaqlarda xoş təəssürat yaradıb.
Daha sonra IDEA-nın xüsusi layihəsi olan “Azərbaycanın 9 möcüzəsi” silsiləsindən “Quşlar cənnəti-Ağgöl Milli Parkı” sənədli filmi nümayiş etdirilib.
Mərkəzin eko-parkını gəzən uşaqlara buradakı müxtəlif növ quşlar haqqında məlumat verilib.
Tədbir çərçivəsində uşaqları yaşıllıqların qorunmasına cəlb etmək, onlarda kiçik yaşlardan təbiətə sevgi və qayğı hissini formalaşdırmaq məqsədilə Mərkəzin həyətində ağac və gül kolları əkilib.
Bu tədbirin təşkil edilməsində məqsəd yaşlarından asılı olmayaraq fəal gəncləri ətraf mühit problemlərinin həllinə cəlb etmək, onların təbiətin mühafizəsi üçün mübarizəyə qoşulmalarına və bu sahədə liderlik qabiliyyətlərini inkişaf etdirmələrinə təkan verməkdir.



























































S.B.
www.oxu.az
"
"Azərbaycanda yeni qurum yaradıldı – PREZİDENTİN FƏRMANIEnergetika Nazirliyinin tabeliyində Enerji Məsələlərini Tənzimləmə Agentliyi yaradılıb.
Oxu.Az-ın xəbərinə görə, Prezident İlham Əliyev dekabrın 22-də “Azərbaycan Respublikası Energetika Nazirliyinin tabeliyində Enerji Məsələlərini Tənzimləmə Agentliyinin yaradılması haqqında” Fərman imzalayıb. Fərmana əsasən, Energetika Nazirliyinin Dövlət Enerji Nəzarəti İdarəsinin və Dövlət Qaz Nəzarəti İdarəsinin əsasında nazirliyin tabeliyində publik hüquqi şəxs statuslu Enerji Məsələlərini Tənzimləmə Agentliyi yaradılıb.
Həmçinin Enerji Məsələlərini Tənzimləmə Agentliyinin Nizamnaməsi də təsdiq olunub. Agentlik dövlət qeydiyyatına alındığı gündən Energetika Nazirliyinin Dövlət Enerji Nəzarəti İdarəsi və Dövlət Qaz Nəzarəti İdarəsi, habelə onların yerli bölmələri ləğv ediləcək. Üç ay müddətində Energetika Nazirliyinin Dövlət Enerji Nəzarəti İdarəsinin və Dövlət Qaz Nəzarəti İdarəsinin istifadəsində olan əmlakın agentliyin balansına veriləcək.
Enerji Məsələlərini Tənzimləmə Agentliyi Azərbaycanda elektrik və istilik enerjisi, habelə qaz təchizatı sahələrində istehsalçılar, ötürücülər, paylayıcılar, təchizatçılar və istehlakçılar arasında münasibətlərin tənzimlənməsini, müəssisələrin fəaliyyətinin təhlilini, restrukturizasiya tədbirləri ilə bağlı təkliflər verilməsini, investisiyaların cəlb edilməsi üçün stimullaşdırıcı mexanizmlər hazırlanmasını, mühəndis-kommunikasiya təminatı sistemlərinə və xidmətlərin keyfiyyətinə dair tələblərə əməl edilməsinə nəzarətin təşkilini həyata keçirəcək. Agentlik öz fəaliyyətində mütərəqqi korporativ idarəetmə standartlarını tətbiq edəcək və İdarə Heyəti tərəfindən idarə olunacaq. İdarə Heyəti agentliyə rəhbərliyi və nəzarəti həyata keçirəcək. İdarə Heyətinin tərkibi üç nəfərdən: energetika naziri tərəfindən vəzifəyə təyin və vəzifədən azad edilən sədr və onun iki müavinindən ibarət olacaq.
S.B.
www.oxu.az
"
"İlham Əliyev “Azərişıq” ASC-nin səlahiyyətlərini artırdı – SƏRƏNCAMAzərbaycan prezidenti İlham Əliyev alternativ və bərpa olunan enerji mənbələrindən istifadə sahəsində əlavə tədbirlər haqqında sərəncam imzalayıb.
Oxu.Az-ın məlumatına görə, Azərbaycan Respublikası Alternativ və Bərpa Olunan Enerji Mənbələri üzrə Dövlət Agentliyinin balansında olan aşağıdakı dövlət əmlakı “Azərişıq” Açıq Səhmdar Cəmiyyətinin nizamnamə kapitalına yönəldilib:
Bakı şəhəri, Xızı rayonu, Yeni Yaşma qəsəbəsi, Bakı-Quba yolunun 55-ci kilometrliyində yerləşən, 20 ədəd külək enerjili elektrik qurğusundan ibarət Külək Elektrik Parkı;
Bakı şəhəri, Xızı rayonu, Şurabad qəsəbəsi, Bakı-Quba yolunun 55-ci kilometrliyində yerləşən, 2 ədəd külək enerjili elektrik qurğusundan, külək ölçmələri və təlim mərkəzindən və 16 ədəd külək turbininin quraşdırılması üçün monolit beton oturacaqlardan ibarət Külək Elektrik Parkı.
Nazirlər Kabineti Əmlak Məsələləri Dövlət Komitəsi, Azərbaycan Respublikasının Alternativ və Bərpa Olunan Enerji Mənbələri üzrə Dövlət Agentliyi və “Azərişıq” Açıq Səhmdar Cəmiyyəti ilə birlikdə bu Sərəncamın 1-ci hissəsində nəzərdə tutulan dövlət əmlakının balansdan balansa verilməsinin təmin edilməsi ilə bağlı bir ay müddətində tədbirlər görməli, dövlət əmlakı və 4-cü hissəsində nəzərdə tutulan vəsait hesabına “Azərişıq” Açıq Səhmdar Cəmiyyətinin nizamnamə kapitalının artırılmasını üç ay müddətində təmin etməli, habelə “Aqrarkredit” Qapalı Səhmdar Cəmiyyəti Bank Olmayan Kredit Təşkilatının bu Sərəncam qüvvəyə mindikdən sonra “Azərbaycan Beynəlxalq Bankı” Açıq Səhmdar Cəmiyyətindən alınacaq problemli aktivlərin (borcların) əvəzində əldə edəcəyi, Azərbaycan Respublikasının ərazisində yerləşən və onun mülkiyyətinə (balansına) veriləcək külək enerjisi qurğularının “Azərişıq” Açıq Səhmdar Cəmiyyətinin balansına verilməsini və həmin əmlak hesabına “Azərişıq” Açıq Səhmdar Cəmiyyətinin nizamnamə kapitalının artırılmasını təmin etməlidir.
“Azərişıq” Açıq Səhmdar Cəmiyyəti isə külək elektrik parklarının istismara hazır vəziyyətə gətirilməsi və ümumi paylayıcı şəbəkəyə qoşulması ilə bağlı tədbirlər görməlidir.
Həmçinin külək elektrik parklarının normal fəaliyyətinin təmin edilməsi üçün müvafiq rekonstruksiya-quraşdırma işlərinin görülməsi, material ehtiyatı bazasının yaradılması, beynəlxalq təcrübə nəzərə alınmaqla, qeyd olunan sahə üzrə kadr potensialının formalaşdırılması və digər zəruri işlərin həyata keçirilməsi məqsədi ilə “Azərbaycan Respublikasının 2017-ci il dövlət büdcəsi haqqında” Azərbaycan Respublikası Qanununun tətbiqi barədə” Azərbaycan Respublikası Prezidentinin 2016-cı il 27 dekabr tarixli 1180 nömrəli Fərmanının 1.14.3.3.9-cu yarımbəndində nəzərdə tutulmuş vəsaitdən “Azərişıq” Açıq Səhmdar Cəmiyyətinə nizamnamə kapitalının artırılması üçün 10 milyon manat ayrılıb.
S.B.
www.oxu.az
"
"Elxan Hüseynov “Şöhrət” ordeni ilə təltif edilibAzərbaycan prezidenti İlham Əliyev Elxan Bahadur oğlu Hüseynovun “Şöhrət” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, E. Hüseynov Azərbaycanda təhsilin inkişafındakı xidmətlərinə görə təltif edilib.
S.B.
www.oxu.az
"
"Prezident Pinyeranı təbrik etdiAzərbaycan Respublikasının prezidenti İlham Əliyev Çili Respublikasının yeni seçilmiş prezidenti Sebastian Pinyeraya təbrik məktubu ünvanlayıb.
Oxu.Az-ın xəbərinə görə, təbrik mətnində deyilir:
“Hörmətli cənab Pinyera,
Çili Respublikasının prezidenti vəzifəsinə seçilməyiniz münasibətilə Sizi səmimi qəlbdən təbrik edirəm.
Ümidvaram ki, yenidən dövlət başçısı kimi fəaliyyət göstərəcəyiniz qarşıdakı dövrdə Azərbaycanla Çili arasındakı dostluq və əməkdaşlıq münasibətlərinin inkişafı yolunda birgə səylərimizi davam etdirəcəyik.
Sizə möhkəm cansağlığı, xoşbəxtlik, dost Çili xalqının rifahı naminə fəaliyyətinizdə uğurlar diləyirəm”.
E.Ə.
www.oxu.az
"
"Mamuka Baxtadze İlham Əliyevlə danışıqlarda – YENİLƏNİBAzərbaycan prezidenti İlham Əliyev Gürcüstanın maliyyə naziri Mamuka Baxtadzeni qəbul edib.
Oxu.Az-ın məlumatına görə, prezident İlham Əliyev Mamuka Baxtadzeni yeni vəzifəyə təyin olunması münasibətilə təbrik edib və ona fəaliyyətində uğurlar arzulayıb.
Təbrikə görə minnətdarlığını bildirən Mamuka Baxtadze bundan əvvəl “Gürcüstan Dəmir Yolları” Səhmdar Cəmiyyətinin baş direktoru vəzifəsində çalışarkən Bakı-Tbilisi-Qars layihəsinin icrasında iştirak etməsini məmnunluqla vurğulayıb.
Görüşdə Azərbaycan ilə Gürcüstan arasında ikitərəfli münasibətlərin müxtəlif sahələrdə uğurla inkişaf etdiyi bildirilib, ölkələrimizin maliyyə qurumları arasında əməkdaşlığın bu işə verdiyi töhfə qeyd olunub.
Azərbaycan ilə Gürcüstanın birgə həyata keçirdiyi qlobal layihələrə toxunulan görüşdə Bakı-Tbilisi-Qars layihəsinin regional və beynəlxalq iqtisadi əməkdaşlıq baxımından önəmi qeyd edilib.
Söhbət zamanı əməkdaşlığın perspektivləri ətrafında fikir mübadiləsi aparılıb.
11:25
Azərbaycan prezidenti İlham Əliyev Gürcüstanın maliyyə naziri Mamuka Baxtadzeni qəbul edib. 
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir. 
N.О.
www.oxu.az
"
"Müsəlman din xadimləri İlham Əliyevin qəbulundaAzərbaycan prezidenti İlham Əliyev Rusiya Federasiyasının Şimali Qafqaz respublikalarından olan bir qrup müsəlman din xadimindən ibarət nümayəndə heyətini qəbul edib. 
Oxu.Az-ın məlumatına görə, prezident İlham Əliyev Bakıda keçirilən “2017– İslam Həmrəyliyi İli: Dinlər və mədəniyyətlərarası dialoq” mövzusunda beynəlxalq konfransa toxunaraq bu tədbirin müxtəlif dinlərin və xalqların bir-birinə daha da yaxınlaşması, beynəlxalq əməkdaşlığın möhkəmləndirilməsi işinə töhfə verdiyini deyib.
Dövlət başçısı Rusiya Federasiyasının Şimali Qafqaz respublikalarından dini rəhbərlərin böyük heyətlə bu konfransda iştirakından məmnunluğunu ifadə etdi, mütəmadi keçirilən bu cür görüşlərin Rusiya Federasiyası, o cümlədən Şimali Qafqaz respublikaları ilə Azərbaycan arasında dostluq münasibətlərinin daha da möhkəmləndirilməsi işinə xidmət etdiyini vurğulayıb. Prezident İlham Əliyev qeyd edib ki, “İslam Həmrəyliyi İli” elan olunmuş 2017-ci ilin başa çatmasına baxmayaraq, Azərbaycan dünya müsəlmanlarının həmrəyliyi, müsəlman ölkələri arasında əməkdaşlıq işinə bundan sonra da öz töhfəsini verəcək və bu baxımdan təsis olunacaq koordinasiya şurası gələcək birgə fəaliyyətin həyata keçirilməsi üçün yaxşı imkan yaradacaq.
Qonaqlar adından danışan Qaraçay-Çərkəz Respublikasının müftisi İsmail Berdiyev prezident İlham Əliyevlə görüşlərindən həmişə olduğu kimi, böyük məmnunluq hissi keçirdiklərini deyib. O, “2017–İslam Həmrəyliyi İli: Dinlər və mədəniyyətlərarası dialoq” mövzusunda beynəlxalq konfransın yüksək səviyyədə təşkil olunması işinə verdiyi dəstəyə görə Azərbaycan prezidentinə dərin təşəkkürünü bildirib, tədbirin xalqlar arasında dostluğun möhkəmlənməsi işinə töhfə verdiyini məmnunluq hissi ilə qeyd edib.
Heydər Əliyevin xatirəsini dərin ehtiramla yad edən İ. Berdiyev onun Azərbaycan xalqının rifahı naminə həyata keçirdiyi siyasətin prezident İlham Əliyev tərəfindən uğurla davam etdirildiyini deyib. Qonaq hər dəfə olduğu kimi, Azərbaycana budəfəki səfərləri zamanı da ölkəmizdə gördükləri inkişaf proseslərinin onlarda böyük təəssürat yaratdığını qeyd edib.
Xoş sözlərə görə minnətdarlığını ifadə edən dövlət başçısı vurğulayıb ki, Azərbaycanın son illər əldə etdiyi sürətli iqtisadi inkişafın təmin olunmasında, xalqımızın rifah halının yaxşılaşdırılmasında cəmiyyətimizdə hökm sürən sabitlik, müxtəlif dinlərin və xalqların nümayəndələrinin bir ailə şəklində mehriban yaşamaları böyük rol oynayır. Müsəlman ölkələrində narahatlıq doğuran problemlərin mövcud olduğunu deyən Prezident İlham Əliyev bunların aradan qaldırılması üçün müsəlman ölkələri arasında həmrəyliyin gücləndirilməsinin böyük önəm daşıdığını deyib və Azərbaycanın bu işə bundan sonra da töhfə verməkdə davam edəcəyini vurğulayıb.
S.B.
www.oxu.az
"
"Rusiya XİN Qarabağ münaqişəsinin nizamlanması barədəRusiya Dağlıq Qarabağ münaqişəsinin sülh yolu ilə nizamlanması üçün gələcəkdə də vasitəçilik köməyi göstərəcək.
Oxu.Az-ın məlumatına görə, bunu ""Moskva-Bakı"" portalına 2017-ci ildə Dağlıq Qarabağ münaqişəsinin nizamlanması üzrə işlərin yekununu şərh edərkən Rusiya Xarici İşlər Nazirliyinin (XİN) İnformasiya və mətbuat departamentindən bildiriblər.
Nazirlikdən deyiblər ki, başa çatmaqda olan ildə Rusiya daxil olmaqla, vasitəçilərin səyləri münaqişə tərəfləri arasında hərbi risklərin azaldılmasına və birbaşa dialoqun bərpa olunmasına yönəlib: ""Bu işin gözəçarpan nəticəsi oktyabrda Ermənistan-Azərbaycan sammitinin keçirilməsi oldu. Burada qoşunların təmas xəttində gərginliyin azaldılmasına kömək edəcək danışıqlar prosesinin intensivləşdirilməsi və əlavə tədbirlərin görülməsi razılaşdırıldı. Biz prezidentlərin sammitdən sonra Dağlıq Qarabağ münaqişəsinin nizamlanması üzrə silsilə görüşlərdə fəal iştirak etməklə bağlı qərarını alqışlayırıq və tərəfləri vasitəçilərin təklifləri əsasında kompromislərin səmərəli axtarışına çağırırıq. Gələcəkdə də ATƏT-in Minsk qrupunun digər həmsədrləri ilə birgə həlli uzanan bu münaqişənin sülh yolu ilə nizamlanmasına vasitəçilik köməyi göstərəcəyik"".
N.О.
www.oxu.az
"
"Azərbaycan Qüdslə bağlı qətnamənin lehinə səs verdi - FOTOAzərbaycan BMT Baş Assambleyasında Qüdsün İsrailin paytaxtı kimi tanınmaması ilə bağlı qətnamənin lehinə səs verib.
Oxu.Az Report-a istinadən xəbər verir ki, məlumatı BMT-nin mətbuat xidməti yayıb.
Azərbaycanla yanaşı, BMT Təhlükəsizlik Şurasının 5 daimi üzvündən 4-ü - Böyük Britaniya, Çin, Fransa və Rusiya, habelə dünyanın aparıcı dövlətlərindən Almaniya, İspaniya, Yaponiya, Belçika, İtaliya, Norveç də Qüdsün İsrailin paytaxtı kimi tanınmaması haqda qətnaməni dəstəkləyiblər. 
Qeyd edək ki, ötən gecə BMT Baş Assambleyası ABŞ-ın Qüdsü İsrailin paytaxtı kimi tanıması qərarının qəbul edilməməsi ilə bağlı qətnaməni qəbul edib. Sənədin lehinə 128 ölkə səs verib. 9 ölkə qətnamənin əleyhinə olub. 35 dövlət isə bitərəf qalıb.
Qətnamənin əleyhinə ABŞ, İsrail, Qvatemala, Honduras, Marşall adaları, Toqo, Nauru, Palau, Mikroneziya səs verib. 21 ölkə, o cümlədən Gürcüstan, Ukrayna, Moldova, Monqol Eli, Zambiya səsvermədə iştirak etməyiblər.



N.O.
www.oxu.az
"
"Leyla Əliyeva Ömər Eldarovun sərgisində – FOTOHeydər Əliyev Mərkəzində Xalq Rəssamı, Azərbaycan Milli Elmlər Akademiyasının həqiqi üzvü, Azərbaycan Dövlət Rəssamlıq Akademiyasının rektoru Ömər Eldarovun 90 illik yubileyi ilə bağlı “Gözəllik və monumentallıq” adlı fərdi sərgisi açılıb.
Oxu.Az xəbər verir ki, Heydər Əliyev Fondunun vitse-prezidenti Leyla Əliyeva sərginin açılışında iştirak edib.
Sərgidə dövlət və hökumət nümayəndələri, Milli Məclisin deputatları, tanınmış elm, mədəniyyət və incəsənət xadimləri də iştirak ediblər.
Sərginin açılışında Azərbaycanın Birinci vitse-prezidentinin köməkçisi, Heydər Əliyev Mərkəzinin direktoru Anar Ələkbərov Birinci-vitse prezident Mehriban Əliyevanın Xalq Rəssamı Ömər Eldarova 90 illik yubileyi münasibətilə ünvanladığı təbrik məktubunu oxuyub.
Məktubda Ömər Eldarovun Azərbaycan heykəltəraşlıq sənətinin inkişafında misilsiz xidmətləri vurğulanıb, görkəmli incəsənət xadiminin xalqımızın mənəvi təkamülünə, gənclərimizin estetik tərbiyəsinə mühüm töhfələr verdiyi, Azərbaycanın dahi şəxsiyyətlərinin unudulmaz obrazlarını gözəl abidələrə çevirərək milli heykəltəraşlıq məktəbini zənginləşdirdiyi qeyd edilib. Bildirilib ki, Ömər Eldarov uzun illər ərzində milli mədəniyyətimizin təbliği ilə bağlı böyük səylər göstərib, Azərbaycan heykəltəraşlıq sənətini bütün dünyada layiqincə təmsil edib, ölkəmizdə yeni sənətkarlar nəslinin yetişdirilməsi, gənc rəssamlarımızın böyük sənətə cəlb olunması və onlarda bədii-estetik zövqün formalaşdırılması işinə xidmət edən pedaqoji fəaliyyət göstərib.
Tədbirdə çıxış edən yubilyar əməyinə verilən yüksək qiymətə görə Prezident İlham Əliyevə və birinci xanım Mehriban Əliyevaya minnətdarlığını bildirib. Xalq Rəssamı deyib ki, bu günlər onun üçün xüsusilə əlamətdardır. Bir çox mükafatlara layiq görüldüyünü xatırladan Ömər Eldarov vurğulayıb ki, Azərbaycanın ən yüksək mükafatı – “Heydər Əliyev” ordeninə layiq görülməsindən şərəf hissi duyur. Görkəmli heykəltəraş ulu öndər Heydər Əliyevin mədəniyyət və incəsənət xadimlərinə göstərdiyi diqqətdən də söz açıb. Altı yaşından təsviri incəsənət sahəsinə maraq göstərdiyini deyən Ömər Eldarov sərgidə nümayiş olunan əsərlərin onun iç dünyasını, baxışlarını tərənnüm etdiyini söyləyib.
Sonra görkəmli heykəltəraşın ailəsi adından onun oğlunun yaratdığı rəsm əsasında tərtib edilmiş və yubiley münasibətilə hazırlanmış xatirə hədiyyələri Xalq Rəssamına təqdim olunub.
Əməkdar Memar Rasim Əliyev Xalq Rəssamı Ömər Eldarovun zəngin yaradıcılığından söz açaraq söyləyib ki, onun bütün əsərləri orijinallığı ilə seçilir.
Heydər Əliyev Fondunun vitse-prezidenti Leyla Əliyeva da görkəmli heykəltəraşı təbrik edib, ona yaradıcılığında yeni-yeni uğurlar arzulayıb.
Ömər Eldarov ona göstərilən diqqət və qayğıya görə dövlətimizin başçısı İlham Əliyevə, birinci xanım Mehriban Əliyevaya, eləcə də Leyla Əliyevaya minnətdarlığını bildirib.
Sonra qonaqlar sərgi ilə tanış olublar.
Ekspozisiyada Xalq Rəssamının bürünc, ağac, daş və digər materiallardan hazırladığı 30-dan çox heykəltəraşlıq nümunəsi sərgilənir.
Ömər Eldarov Azərbaycanın bir çox görkəmli şəxsiyyətlərinin xatirəsini əbədiləşdirən heykəllərin, abidələrin müəllifidir. O, hər bir əsərində təsvir etdiyi şəxsin fərdi xüsusiyyətlərini üzə çıxarır, portret oxşarlığı yaratmaqla yanaşı, öz qəhrəmanının mənəvi və insani keyfiyyətlərini ifadə edir. Görkəmli rəssam insanın daxili dünyasının özəlliklərini təxmin etməyə imkan verən xarakterik duruşu, jesti, həmin şəxsin davranışındakı xüsusiyyətləri əsərlərinə həkk edir.
Azərbaycan xalqının ümummilli lideri Heydər Əliyevin abidəsi, görkəmli oftalmoloq alim, akademik Zərifə Əliyevanın məzarüstü abidəsi və onun xatirəsinə həsr olunan “Elegiya” Ömər Eldarovun məşhur əsərləridir.
Ömər Eldarov dövlət tərəfindən bir sıra mükafat və fəxri adlarla təltif olunan görkəmli monumentalistdir. O, 1960-cı ildə Azərbaycan SSR-in Əməkdar İncəsənət Xadimi fəxri adına layiq görülüb, 1967-ci ildə isə SSRİ Rəssamlıq Akademiyasının müxbir üzvü seçilib. 1980-ci ildə tacik yazıçısı və maarifçisi Sədrəddin Ayninin Düşənbə şəhərində ucaldılmış abidə-ansamblını yaratdığına görə SSRİ Dövlət Mükafatı ilə təltif olunub. 1982-ci ildə Azərbaycanın Dövlət Mükafatı, 1997-ci ildə “İstiqlal” ordeni, 2009-cu ildə Heydər Əliyev Mükafatı, 2017-ci ildə isə “Heydər Əliyev” ordeninə layiq görülüb.
Onun yaradıcılığının coğrafiyası Azərbaycanla məhdudlaşmır. Sevastopolda II Dünya müharibəsi zamanı Sapun dağından başlamış hücumun iştirakçısı olmuş 77-ci Azərbaycan diviziyasına həsr edilən abidənin müəllifi Ömər Eldarovdur. Heykəltəraşın müəllifi olduğu əsərlər bir neçə ölkədə ucaldılıb.
Ömər Eldarov yalnız monumental abidələrin müəllifi deyil. O, həm də bir sıra dəzgah heykəltəraşlığı nümunələri yaradıb.






























































A.M.
www.oxu.az
"
"Azərbaycan və İtaliya XİN rəhbərləri arasında telefon danışığı olubAzərbaycan xarici işlər naziri Elmar Məmmədyarov və İtaliya xarici işlər və beynəlxalq əməkdaşlıq naziri Angelino Alfano arasında telefon danışığı olub.
Nazirlikdən Oxu.Az-a verilən məlumata görə, telefon danışığında Azərbaycan və İtaliya arasında əlaqələrin hərtərəfli inkişafından məmnunluq ifadə olunub. 
İtaliyanın Azərbaycanın Avropa İttifaqı üzv ölkələri arasında əsas ticarət tərəfdaşı olduğu qeyd olunaraq iqtisadi-ticarət əlaqələrinin daha inkişaf etdirilməsinə dair fikir mübadiləsi aparılıb. İki ölkənin enerji sahəsində uğurlu əməkdaşlığı xüsusi olaraq vurğulanıb.
Nazir Elmar Məmmədyarov həmkarını Azərbaycana səfərə dəvət edib və Angelino Alfano dəvəti məmnuniyyətlə qəbul edib.
Həmçinin Elmar Məmmədyarov İtaliyanın 2018-ci ildə ATƏT-in fəaliyyətdə olan sədri statusunu üzərinə götürməsi münasibətilə həmkarını təbrik edib və bu işdə İtaliya tərəfinə uğurlar arzu edib. 
N.O.
www.oxu.az
"
"Beynəlxalq konfransda müraciət qəbul edildi — TAM MƏTNBakıda, Heydər Əliyev Mərkəzində “2017 - İslam Həmrəyliyi İli: Dinlər və mədəniyyətlərarası dialoq” mövzusunda keçirilən beynəlxalq konfransın iştirakçıları dövlət başçılarına, beynəlxalq təşkilatlara və dini liderlərə müraciət ünvanlayıb.
Oxu.Az-ın “Report”a istinadən xəbərinə görə, müraciəti Qafqaz Müsəlmanları İdarəsi sədrinin müavini Sabir Həsənli oxuyub.
Müraciətdə deyilir:
21 dekabr 2017-ci il tarixində dövlət, elm və din xadimlərinin, beynəlxalq təşkilatların rəhbərləri və təmsilçilərinin iştirakı ilə Azərbaycan Respublikasının paytaxtı Bakı şəhərində “2017- İslam Həmrəyliyi İli: Dinlər və mədəniyyətlər arası dialoq” adlı Beynəlxalq Konfrans keçirilmişdir.
Konfrans iştirakçıları,
Mədəniyyətlər və dinlərarası dialoqun, milli, mədəni və dini dəyərlərin və ənənələrin qorunmasına və inkişafına xüsusi önəm verən Azərbaycan Respublikasının Prezidenti, zati-aliləri, cənab İlham Əliyevin elan etdiyi “İslam Həmrəyliyi İli” çərçivəsində dinlərarası dialoq mövzusunda 2017-ci ildə Azərbaycanda, Finlandiyada, İranda, Türkiyədə, Rusiyada, Özbəkistanda və İspaniyada keçirilmiş birgə konfransları təqdir etdilər və Azərbaycan Respublikasının Prezidentinin bu tədbirlərə göstərdiyi diqqət və dəstəyi yüksək qiymətləndirdilər;
Türkiyə Respublikası Prezidentinin, İran İslam Respublikasının Prezidentinin, Özbəkistan Respublikası Prezidentinin, Müqəddəs Taxt-Tacın, Ekumenik Patriarxının, Moskva və bütün Rusiya Patriarxının, bütün Gürcüstanın Katolikos-Patriarxının müraciətnamələrini alqışladılar;
Qarşılıqlı etimad və anlaşma mühitində mədəni müxtəlifliyin, mədəniyyətlər və dinlərarası dialoqun və bununla bağlı beynəlxalq əməkdaşlığın təşviq edilməsinin sülh və təhlükəsizliyin əsas təminatı kimi çıxış etdiyini vurğuladılar. Bu sahədə qlobal təhdid və çağırışların qarşısının alınmasına yönəlmiş 2008-ci ildən başlamış Bakı prosesinin və əlaqədar beynəlxalq təşəbbüslərin davam etdirilməsinin və bu istiqamətdə səylərin artırılmasının vacibliyini qeyd etdilər;
Ayrı-seçkiliyin, ksenofobiyanın, terrorçuluğun, separatizmin, ekstremizmin, eləcə də milli, dini və etnik zəmində dözümsüzlüyün artması, humanitar fəlakət həddində qaçqınların, məcburi köçkünlərin və miqrantların kütləvi axını, habelə terrorçu və separatçı qruplaşmalar tərəfindən dini, mədəni və tarixi sərvətlərin, abidələrin və məbədlərin dağıdılması ilə bağlı öz dərin narahatlıqlarını bildirdilər;
Özündə bəşəri dəyərləri əks etdirən İslam və bütün səmavi dinlərin dünya sivilizasiyasına, mədəniyyətinə və irsinə əvəzolunmaz töhfə verdiyini, humanizmin, sülhün və ədalətin bərqərar edilməsinə xidmət etdiyini bildiridilər;
İslam həmrəyliyinin mədəniyyətlər və dinlərarası dialoqun inkişafında ümumi bəşəri dəyərərin dünyada təbliği və gələcək nəsillərə ötürülməsində vacib rol oynadığını vurğuladılar;
Davamlı inkişafa, əmin-amanlığa, sabitlik və təhlükəsizliyə əsas maneə olan silahlı münaqişələrə son qoymaq naminə beynəlxalq birlik tərəfindən səylərin gücləndirilməsinin vacibliyini önə çəkdilər.
Konfrans iştirakçıları,
Dövlətləri, BMT və digər beynəlxalq və regional təşkilatları, eləcə də dini liderləri mədəniyyətlər və dinlərarası dialoqun və qarşılıqlı anlaşmanın təşviq olunmasının davam etdirilməsinə və bu sahədə əməkdaşlığın genişləndirilməsinə çağırırlar;
Milli, dini və etnik zəmində zorakılıq hallarına rəvac verən və zərərli ideologiyaya əsaslanan təbliğatın qarşısının alınmasında əməkdaşlığın artırılmasına, geniş dialoqun davam etdirilməsinə və maarifçiliyin gücləndirilməsinə çağırırlar;
Siyasi motivlər daşıyan və məqsədyönlü qızışdırılan ksenofobiya və islamafobiyanın, habelə islam dininin adından sui-istifadə etməklə terrorçuluğun və insanlıq əleyhinə cinayətlərin törədilməsinin qarşısının alınması üçün təsirli tədbirlər görməyə çağırırlar;
Beynəlxalq ictimaiyyəti Birləşmiş Millətlər Təşkilatının mərkəzi əlaqələndirici rolu vasitəsilə beynəlxalq sabitlik və təhlükəsizliyə olan çağırış və təhdidlərlə, o cümlədən münaqişələrin yaranmasının, qaçqın, məcburi köçkünlərin və miqrantların axınına səbəb olan terrorçuluğun, təcavüzkar separatizmin, ekstremizminin qarşısının alınması sahəsində səmərəli mübarizə aparılması üçün səylərin birləşdirilməsinə çağırırlar;
Birləşmiş Millətlər Təşkilatının Nizamnaməsinə və beynəlxalq hüququn hamılıqla tanınmış prinsip və normalarına, xüsusilə dövlətlərin suveren bərabərliyi, ərazi bütövlüyü və beynəlxalq sərhədlərinin toxunulmazlığı prinsiplərinə sadiqliklərini təsdiq edirlər. Ermənistan-Azərbaycan Dağlıq Qarabağ münaqişəsinin bu kontekstdə sülh yolu ilə tezliklə həll olunmasına töhfə verməyə çağırırlar;
Bütün səmavi dinlərin Müqəddəs şəhəri - Qüds Əs-Şərif ətrafında baş verən və onsuz da mürəkkəb olan vəziyyəti daha da gərginləşdirən siyasi proseslərin qəbuledilməz olduğunu vurğulayaraq, məsələnin hər bir dinə və mədəniyyətə qarşılıqlı hörmət, beynəlxalq hüququn prinsip və normaları və BMT Təhlükəsizlik Şurasının qətnamələri əsasında sülh yolu ilə həlli istiqamətində səylərin artırılmasına, Beynəlxalq ictimaiyyətin beynəlxalq hüquq normalarına uyğun olaraq Qüdsdəki dini icmaların status-kvosunu nəzərə alınmasında həssas olmağa çağırırıq.
N.O.
www.oxu.az
"
"Kənd təsərrüfatının inkişafında xidmətləri olan şəxslər təltif edilib - SİYAHIAzərbaycan prezidenti İlham Əliyev kənd təsərrüfatının inkişafında xidmətləri olan şəxslərin təltif edilməsi haqqında sərəncam imzalayıb.
Oxu.Az-ın məlumatına görə, Azərbaycanda kənd təsərrüfatının inkişafında xidmətləri olan aşağıdakı şəxslər təltif ediliblər:
1-ci dərəcəli “Əmək” ordeni ilə
Hüseynova Fatma Rza qızı
İsmayılov Tofiq Bayram oğlu
Musayev Fazil Hüseyn oğlu
2-ci dərəcəli “Əmək” ordeni ilə
Abbasov İsrayıl İsmayıl oğlu
Ağayev Faiq Bəhman oğlu
Babayev Ramil Nazim oğlu
Cabbarov Siraqəddin Nəcəf oğlu
Cəlilov Mərdan Xudaqulu oğlu
Əliyev Dünyamalı Əlif oğlu
Əliyev Nurəddin Səfər oğlu
Əzizov Ağahüseyn Həsənalı oğlu
Hacıyev Əlihüseyn Xanhüseyn oğlu
İsayev Vidadi İsa oğlu
Quliyev Cövlət Məzahir oğlu
Mehtiyev Elxan Xəlil oğlu
Məmmədov Müstəqim Səyyad oğlu
Məmmədov Vüqar İmamverdi oğlu
Rəsulov Nizami Abdulla oğlu
3-cü dərəcəli “Əmək” ordeni ilə
Ağasıyev Çingiz Sabir oğlu
Məmmədov Bəxtiyar Şirməmməd oğlu
Novruzov Sənan Nəriman oğlu
Sadıqov Ehtibar Dövlət oğlu
Şahmalıyev Telman Şahmalı oğlu
Zeynalov Nəbi Muxtar oğlu.
N.O.
www.oxu.az
"
"Valeh Cəfərov “Azərbaycan Respublikası Prezidentinin fəxri diplomu” ilə təltif edilib - FOTOPrezident İlham Əliyev Valeh Cəfərovun “Azərbaycan Respublikası Prezidentinin fəxri diplomu” ilə təltif edilməsi haqqında sərəncam imzalayıb. 
Oxu.Az-ın məlumatına görə, sərəncamla  Azərbaycanda kimya elminin inkişafındakı xidmətlərinə və Sumqayıt şəhərinin sosial-iqtisadi həyatında fəal iştirakına görə Valeh Cabbar oğlu Cəfərov “Azərbaycan Respublikası Prezidentinin fəxri diplomu” ilə təltif edilib.
Qeyd edək ki, Valeh Cəfərov Kimya elmləri doktoru, Professor, AMEA-nın müxbir üzvüdür.


 

N.O.
www.oxu.az
"
"“2017-İslam Həmrəyliyi İli” beynəlxalq konfransı başa çatdıBakıda “2017-İslam Həmrəyliyi İli: Dinlər və mədəniyyətlərarası dialoq” mövzusunda keçirilən beynəlxalq konfrans başa çatıb.
Oxu.Az “Report”-a istinadən xəbər verir ki, konfransda yekun sözü Türkiyənin Dəyanət işlər başçısı Əli Ərbaş deyib.
O bildirib ki, dünyada müsəlmanlar bir olmalı, həmrəylik nümayiş etdirməlidir.
E.Ə.
www.oxu.az
"
"ISESCO-nun baş direktoru: Azərbaycanda gedən inkişaf prosesləri dünyada maraqla qarşılanırAzərbaycan prezidenti İlham Əliyev ISESCO-nun baş direktoru Əbdüləziz Osman əl-Tuveycrini qəbul edib.
Oxu.Az-ın məlumatına görə, Əbdüləziz Osman əl-Tuveycri Bakıda keçirilən “2017 – İslam Həmrəyliyi İli: Dinlər və mədəniyyətlərarası dialoq” mövzusunda beynəlxalq konfransın yüksək səviyyədə təşkilinə verdiyi dəstəyə görə dövlət başçısına minnətdarlığını bildirib.
Konfransın əhəmiyyətini vurğulayan Əbdüləziz Osman əl-Tuveycri tədbirdə müxtəlif ölkələrdən ayrı-ayrı dinlərin nümayəndələrinin iştirakının önəmini qeyd edib. ISESCO-nun baş direktoru bildirib ki, prezident İlham Əliyevin konfransdakı dərin məzmunlu nitqi böyük əhəmiyyət daşıyır.
Prezident İlham Əliyev xoş sözlərə görə təşəkkürünü bildirib və Əbdüləziz Osman əl-Tuveycrinin konfransda iştirakının və çıxışının önəmini qeyd edib. Dövlət başçısı Əbdüləziz Osman əl-Tuveycrinin konfransdakı çıxışı zamanı və eləcə də digər tədbirlərdə hər zaman Ermənistan-Azərbaycan, Dağlıq Qarabağ münaqişəsi ilə bağlı nümayiş etdirdiyi ədalətli mövqeyi yüksək qiymətləndirib.
ISESCO-nun baş direktoru isə bildirib ki, Azərbaycanda gedən hərtərəfli, davamlı inkişaf prosesləri və prezident İlham Əliyevin rəhbərliyi ilə ölkədə əldə olunan möhtəşəm uğurlar İslam dünyasında və ondan kənarda böyük maraqla qarşılanır.
Görüşdə Azərbaycan ilə ISESCO arasında uğurlu əməkdaşlığın həyata keçirildiyi bildirilib və əlaqələrimizin bundan sonra daha da möhkəmlənəcəyinə əminlik ifadə olunub.
N.O.
www.oxu.az
"
"Prezident: Xalqımız ikinci erməni dövlətinin yaradılmasına imkan verməyəcək""Bu gün 26 ildir müstəqil dövlət kimi yaşayan Azərbaycan ayaqda möhkəm dayanır. Əlbəttə ki, bizim əsas problemimiz Ermənistan-Azərbaycan, Dağlıq Qarabağ münaqişəsidir. Bildiyiniz kimi, Ermənistan beynəlxalq birlik tərəfindən tanınan torpaqlarımızın 20 faizini 20 ildən çoxdur ki, işğal edib"". 
Oxu.Az ""Report""-a istinadən xəbər verir ki, bunu Azərbaycan Prezidenti İlham Əliyev “2017 - İslam Həmrəyliyi İli: Dinlər və mədəniyyətlərarası dialoq” mövzusunda Bakıda keçirilən beynəlxalq konfransda deyib.
Dövlət başçısı qeyd edib ki, bu torpaqlardan bir milyondan çox vətəndaş qovulub, qaçqın və məcburi köçkün vəziyyətinə düşüb: ""Xalqımıza qarşı etnik təmizləmə siyasəti aparılmışdır. Ermənilər qanlı cinayət – Xocalı soyqırımını törətmişlər. Erməni quldurları tərəfindən 600-dən çox günahsız, dinc insan, onların arasında 100-dən çox qadın, 60-dan çox uşaq qətlə yetirilmişdir. Xocalı soyqırımını 10-dan çox ölkə artıq soyqırımı kimi tanıyıb.
BMT münaqişə ilə bağlı dörd qətnamə qəbul etmişdir. Bu qətnamələrdə açıq-aydın göstərilir ki, erməni silahlı qüvvələri işğal edilmiş torpaqlardan dərhal və qeyd-şərtsiz geri çəkilməlidir. Ancaq bu qətnamələr kağızda qalıb. Bu qətnamələri qəbul edənlər bu məsələyə biganə qalırlar. Ermənistan da bundan istifadə edərək öz işğalçı siyasətini davam etdirir. İşğal edilmiş torpaqlarımızda bütün binalar dağıdılıb. Bizim tarixi, dini abidələrimiz, məscidlərimiz ermənilər tərəfindən dağıdılıb. Bu dağılmış məscidlərin fotoşəkilləri indi internetdə kifayət qədər dərc edilib, bunu hər bir insan görə bilər. Bütün infrastruktur dağıdılıb. ATƏT işğal edilmiş torpaqlara iki dəfə faktaraşdırıcı missiya göndərmişdir. O missiyalar dediyim mənzərə ilə üzləşmişlər və öz məruzələrində bunu əks etdirmişlər.
Münaqişə ilə bağlı Azərbaycan dövlətinin mövqeyi beynəlxalq hüquqa tam əsaslanır. İlk növbədə, Dağlıq Qarabağ Azərbaycanın əzəli torpağıdır, tarixi torpağıdır, digər tərəfdən, beynəlxalq hüquq baxımından Azərbaycanın ayrılmaz hissəsidir. Bütün dünya Dağlıq Qarabağı Azərbaycanın ayrılmaz hissəsi kimi tanıyır. Belə olan halda münaqişə yalnız və yalnız beynəlxalq hüququn norma və prinsipləri əsasında öz həllini tapmalıdır, BMT Təhlükəsizlik Şurasının qətnamələri, - bu sənədlərdən daha üstün sənəd dünyada yoxdur, - tam icra edilməlidir və ölkəmizin ərazi bütövlüyü bərpa olunmalıdır. Azərbaycan dövləti və Azərbaycan xalqı öz torpağında ikinci erməni dövlətinin yaradılmasına heç vaxt imkan verməyəcək.
O ki qaldı, xalqların öz müqəddəratını təyin etməsi məsələsinə, bu məsələ ölkələrin ərazi bütövlüyü çərçivəsində öz həllini tapa bilər. Qeyd etdiyim kimi, dünyanın əksər ölkələri çoxmillətli, çoxkonfessiyalı ölkələrdir. Ermənistan xalqı öz müqəddəratını təyin edib, onların öz dövlətləri var. İkinci erməni dövlətinin tarixi Azərbaycan torpaqlarında yaradılmasına Azərbaycan heç vaxt imkan verməyəcək. Bu, əslində çox zərərli, təhlükəli və xəstə bir məntiqdir. Ermənilər bir çox ölkələrdə yaşayırlar. İndi əgər onlar yaşadıqları bütün ölkələrdə Azərbaycandakı kimi öz müqəddəratını təyin etmək arzusuna düşərlərsə və aqressiv separatizmə əl atarlarsa, onda baxarıq o ölkələrin siyasəti necə olacaq"".
E.Ə.
www.oxu.az
"
"Bakıdan bütün müsəlmanlara çağırış edildi“İslam aləmində baş verən son hadisələr, xüsusilə Qüds məsələsi tək müsəlman dünyasının yox, bütün bəşəriyyətin problemidir”.
Oxu.Az xəbər verir ki, APA-nın məlumatına görə, bu sözləri Bakıda “2017 - İslam Həmrəyliyi İli: Dinlər və mədəniyyətlərarası dialoq” mövzusunda keçirilən beynəlxalq konfransda Fələstin və Qüds Baş müftisinin müavini İbrahim Xəlil Məhəmməd Avadallah deyib.
O, müsəlman dünyası ABŞ-a birlikdə ciddi təzyiq etməyə çağırıb: “Biz müsəlmanlar qanunun, haqqın tərəfdarıyıq. Amma bu gün ABŞ rəhbəri Tramp bizə qarşı ən haqsız qərar verib. Qüdsü müsəlmanlardan zorla qoparmaq istəyir. Biz bu sevinci ona yaşayatmayacağıq. Heç kimin haqqı yoxdur ki, başqasının haqqını alsın. O cümlədən də ABŞ-ın belə bir haqqı yoxdur”.
Baş müftinin müavini bildirib ki, bölgə müsəlmanları bütün dinlərdən olan ibadətgahlara ehtiramla yanaşır: “Amma bu gün bu qərarla istəyirlər ki, siyasi oyun oynayıb, bunu pozsunlar. Heç kim bu oyunu göz ardına almamalıdır”.
E.Ə.
www.oxu.az
"
"İlham Əliyev: Biz Səudiyyə Ərəbistanının Ermənistanla əlaqə qurmamasını yüksək qiymətləndiririkAzərbaycan prezidenti İlham Əliyev Səudiyyə Ərəbistanı Krallığının İslam işləri, dəvət və irşad nazirinin birinci müavini Tofiq Əl-Sudeyri ilə görüşüb.
Oxu.Az xəbər verir ki, APA-nın məlumatına görə, Tofiq Əl-Sudeyri “2017-İslam Həmrəyliyi İli: Dinlər və mədəniyyətlərarası dialoq” mövzusunda Bakıda keçirilən beynəlxalq konfransın təşkilinə verdiyi dəstəyə görə dövlət başçısına minnətdarlığını bildirib.
Tofiq Əl-Sudeyri 1998-ci ildə Azərbaycana səfəri zamanı ümummilli lider Heydər Əliyev ilə görüşünü dərin ehtiramla xatırlayıb. Qeyd edib ki, həmin vaxtdan etibarən ölkələrimiz arasındakı əlaqələr sürətlə inkişaf edib. Həm Səudiyyə Ərəbistanı kralı, həm də Səudiyyə xalqı Azərbaycan prezidentinə, hökumətinə və xalqına böyük məhəbbət və dostluq hissləri bəsləyir.
Ölkəmizə ilk səfərindən ötən iyirmi ildə Azərbaycanın bütün sahələrdə sürətlə inkişaf etdiyini məmnunluqla qeyd edən qonaq deyib ki, bu, prezident İlham Əliyevin müdrik rəhbərliyi ilə ölkənin gələcəyi və xalqın rifahı naminə həyata keçirilən siyasətin nəticəsində mümkün olub.
Xoş sözlərə görə minnətdarlığını bildirən dövlət başçısı Bakıda keçirilən “2017-İslam Həmrəyliyi İli: Dinlər və mədəniyyətlərarası dialoq” mövzusunda beynəlxalq konfransda Səudiyyə Ərəbistanının yüksək səviyyədə təmsil olunmasından məmnunluğunu bildirib.
Prezident İlham Əliyev ölkələrimiz arasında ikitərəfli münasibətlərin yüksək səviyyədə olduğunu qeyd edərək Səudiyyə Ərəbistanına rəsmi səfərini məmnunluqla xatırlayıb.
Dövlət başçısı qeyd edib ki, Azərbaycan torpaqlarını işğal edən, müsəlman abidələrini və məscidlərimizi dağıdan Ermənistanla Səudiyyə Ərəbistanının hər hansı əlaqəni qurmaması Azərbaycan dövləti və xalqı tərəfindən yüksək qiymətləndirilir.
E.Ə.
www.oxu.az
"
"Dövlət başçısı: Azərbaycan İslam həmrəyliyinə böyük töhfə verir“2017-ci il ölkəmizdə “İslam Həmrəyliyi İli” elan edilib və il ərzində bir çox beynəlxalq tədbirlər keçirilib. Azərbaycan İslam həmrəyliyinə böyük töhfə verir”.
Oxu.Az xəbər verir ki, APA-nın məlumatına görə, bu sözləri Azərbaycan prezidenti İlham Əliyev “2017 - İslam Həmrəyliyi İli: Dinlər və mədəniyyətlərarası dialoq” mövzusunda keçirilən beynəlxalq konfransda çıxışında deyib. O bildirib ki, Azərbaycan xalqı əsrlərdir milli-mənəvi dəyərlərini qoruyub yaşadır: “İslam dəyərləri də bunun tərkib hissəsidir. Ölkəmizdə din sahəsində hökm sürən əmin-amanlıq ölkəmizi gücləndirir"".
E.Ə.
www.oxu.az
"
"İlham Əliyev Türkiyənin Diyanət İşləri Başqanı ilə görüşdüPrezident İlham Əliyev dekabrın 21-də Türkiyə Respublikasının Diyanət İşləri Başqanı Ali Erbaşı qəbul edib.
Oxu.Az AZƏRTAC-a istinadən xəbər verir ki, bu barədə prezidentin mətbuat xidməti məlumat yayıb.
E.Ə.
www.oxu.az
"
"Azərbaycanda prezident seçkilərinin vaxtı dəqiqləşdiAzərbaycanda prezident seçkiləri 2018-ci il oktyabrın 17-də keçiriləcək.
Oxu.Az-ın APA-ya istinadən məlumatına görə, Əmək və Əhalinin Sosial Müdafiəsi Nazirliyinin Kollegiyasının 2017-ci il 20 dekabr tarixli 18 nömrəli qərarı ilə təsdiq edilmiş 2018-ci ilin İş vaxtı norması və İstehsalat təqvimində bildirilir ki, Seçki Məcəlləsinin 8.2-ci maddəsinə əsasən səsvermə günü seçki (referendum) keçirilən ərazidə iş günü hesab olunmur. 
Səsvermə günü Əmək Məcəlləsinə görə ümumxalq hüzn və ya iş günü hesab edilməyən bayram gününə düşərsə (Azərbaycan Respublikası Konstitusiyasının 84-cü maddəsinin II hissəsində nəzərdə tutulan hal istisna olmaqla), səsvermə səsvermənin keçirilməli olduğu ayın başqa iş gününə təyin edilir. Seçki Məcəlləsinin 178-ci maddəsinə əsasən Azərbaycan prezidentinin konstitusiya ilə müəyyən olunmuş səlahiyyət müddəti başa çatdığı son ilin oktyabr ayının üçüncü həftəsinin çərşənbə günü seçki günü hesab olunur. Seçkilərin keçirilməsi günü Mərkəzi Seçki Komissiyasının qərarı ilə elan edilir və seçkilərin keçirilməsi gününün elan edilməsi haqqında Mərkəzi Seçki Komissiyasının qərarı ən geci 2 gün müddətində dərc edilir.
2018-ci ilin iş vaxtı normasının hesablanması məqsədilə rəsmi elan olunanadək şərti olaraq 2018-ci ilin 17 oktyabr tarixi iş günü hesab edilməyən Azərbaycan prezidentinin seçki günü kimi nəzərə alınır.
S.B.
www.oxu.az
"
"İlham Əliyev İran nümayəndə heyətini qəbul etdiAzərbaycan prezidenti İlham Əliyev İran İslam Respublikasının rabitə və informasiya texnologiyaları naziri Mahmud Vaezinin başçılıq etdiyi nümayəndə heyətini qəbul edib.
Oxu.Az AZƏRTAC-a istinadən xəbər verir ki, bu barədə Azərbaycan prezidentinin mətbuat xidmətinin yaydığı məlumatda deyilir. 
E.Ə.
www.oxu.az
"
"İlham Əliyev “2017-İslam Həmrəyliyi İli” beynəlxalq konfransında - YENİLƏNİBHeydər Əliyev Mərkəzində “2017 - İslam Həmrəyliyi İli: Dinlər və mədəniyyətlərarası dialoq” mövzusunda beynəlxalq konfrans işə başlayıb.
Oxu.Az-ın APA-ya istinadən məlumatına görə, Azərbaycan prezidenti İlham Əliyev konfransın açılış mərasimində iştirak edib.
Beynəlxalq konfransın açılışında 40-a yaxın ölkədən 150-dək nümayəndə, o cümlədən tanınmış dövlət, din və elm xadimləri, 8 beynəlxalq təşkilatın rəhbərləri və təmsilçiləri, müxtəlif ölkələrin dövlət başçılarının xüsusi nümayəndələri, dini konfessiya rəhbərləri, hökumətin və parlamentin üzvləri, diplomatik korpusun və ictimaiyyətin nümayəndələri iştirak ediblər.
Konfrans müqəddəs “Qurani-Kərim”dən ayələrin oxunması ilə başlayıb.
Prezident İlham Əliyev konfransda nitq söyləyib.
Sonra İran İslam Respublikasının prezidenti Həsən Ruhaninin, Türkiyə Respublikasının prezidenti Rəcəb Tayyib Ərdoğanın, Özbəkistan Respublikasının prezidenti Şavkat Mirziyoyevin, Müqəddəs Taxt-Tacın (Vatikanın), Konstantinopol Patriarxı I Varfolomeyin, Moskva və bütün Rusiya Patriarxı Kirillin, Ümumgürcüstan Katolikos-Patriarxı II İliyanın konfrans iştirakçılarına müraciət məktubları oxunub.
Dünya müsəlmanları adından beynəlxalq konfrans iştirakçılarına müraciət edən ISESCO-nun baş direktoru Əbdüləziz Əl-Tüveycri İslam həmrəyliyi, dinlər və mədəniyyətlərarası dialoq işinin möhkəmləndirilməsində Azərbaycanın artan rolunu xüsusi vurğulayıb.
Qafqaz Müsəlmanları İdarəsinin sədri, MDB Dinlərarası Şurasının həmsədri şeyxülislam Allahşükür Paşazadə Beynəlxalq Konfransda məruzə ilə çıxış edib. Prezident İlham Əliyevin elan etdiyi “Multikulturalizm İli”ni və “İslam Həmrəyliyi İli”ni Azərbaycan dövlətinin dünyada gedən proseslərə özəl, dəyərli töhfəsi olduğunu vurğulayan A. Paşazadə Qafqaz Müsəlmanları İdarəsinin Dini Qurumlarla İş üzrə Dövlət Komitəsi ilə birgə “İslam Həmrəyliyi İli” çərçivəsində bir çox ölkələrdə təşkil etdiyi beynəlxalq tədbirlər barədə məlumat verib.
09:44
Bu gün Bakıda, Heydər Əliyev Mərkəzində “2017-İslam Həmrəyliyi İli: Dinlər və mədəniyyətlərarası dialoq” mövzusunda beynəlxalq konfrans işə başlayıb.
Oxu.Az xəbər verir ki, Azərbaycan Respublikasının prezidenti İlham Əliyev konfransın açılış mərasimində iştirak edir.
Prezident İlham Əliyevin Sərəncamı ilə elan edilən “İslam Həmrəyliyi İli”nin yekunlaşması ilə əlaqədar keçirilən konfrans Qafqaz Müsəlmanları İdarəsi və Dini Qurumlarla İş üzrə Dövlət Komitəsi tərəfindən birgə təşkil olunub.
Beynəlxalq konfransda 40-a yaxın ölkədən tanınmış dövlət, din və elm xadimləri, 8 beynəlxalq təşkilatın rəhbərləri və təmsilçiləri, müxtəlif ölkələrin dövlət başçılarının xüsusi nümayəndələri, dini konfessiya rəhbərləri, hökumət, ictimaiyyət və parlament üzvləri, diplomatik korpusun nümayəndələri iştirak edirlər.
Konfrans müqəddəs “Qurani-Kərim”dən ayələrin oxunması ilə başlayıb.
Azərbaycan prezidenti İlham Əliyev konfransda çıxış edir.
N.O.
www.oxu.az
"
"Türkiyənin baş naziri Vasif Talıbovla danışıqlarda – FOTODekabrın 20-də Naxçıvan Muxtar Respublikası Ali Məclisinin Sədri Vasif Talıbovun və Türkiyə Respublikasının Baş naziri Binəli Yıldırımın görüşü olub.
Oxu.Az-ın xəbərinə görə, Naxçıvan Muxtar Respublikası Ali Məclisinin Sədri Vasif Talıbov muxtar respublikanın yaranma tarixi və müasir inkişafı barədə məlumat verərək deyib ki, 25 ildən artıqdır blokada şəraitində yaşamasına baxmayaraq, muxtar respublikada ərzaq və enerji təhlükəsizliyi təmin olunub, alternativ enerji mənbələrindən istifadə imkanları və yerli istehsalın həcmi artırılıb.  Qeyd edilib ki, bu gün strateji tərəfdaşlıq səviyyəsinə yüksələn dostluq və qardaşlıq münasibətlərimiz hər iki ölkə prezidentlərinin iradəsinə uyğun olaraq inkişaf edir və bu əlaqələr dünyaya nümunədir. Azərbaycan və Türkiyə beynəlxalq aləmdə daim bir-birinə dəstək olur, eyni mövqedən çıxış edir. Azərbaycan-Türkiyə əlaqələrinin inkişafında Naxçıvan Muxtar Respublikasının da mühüm yeri olduğunu bildirən Ali Məclisin sədri diqqətə çatdırıb ki, təhsil, səhiyyə, mədəniyyət, ticarət, iqtisadiyyat və ordu quruculuğu sahələrində əlaqələrin inkişafı məmnunluq doğurur. 
“Naxçıvanın xarici ticarət dövriyyəsində Türkiyə Respublikasının payı bu ilin 11 ayında ötən ilə nisbətən 2 milyon ABŞ dolları artaraq 7 milyon 685 min ABŞ dolları təşkil edib. Qardaş ölkə hökumətinin qəbul etdiyi yeni tənzimləmə qərarına əsasən, Naxçıvan Muxtar Respublikasındakı istehsal müəssisələrinə Türkiyəyə məhsul ixracında sərbəst ticarət imkanının verilməsi də xarici ticarət dövriyyəsinin artırılması baxımından mühüm əhəmiyyətə malikdir”, - deyən Ali Məclisin Sədri bu qərara görə qardaş Türkiyə hökumətinə hörmət və ehtiramını bildirib. Azərbaycan və Türkiyə xalqlarının tarixən bir yerdə olduğunu vurğulayan Ali Məclis Sədri Vasif Talıbov Türkiyə baş nazirinin Naxçıvana səfərinin bu əlaqələrin yüksək səviyyəsinin göstəricisi olduğunu diqqətə çatdırıb.
2009-cu ildən sonra yenidən qədim Naxçıvan torpağına səfərindən məmnunluğunu bildirən Türkiyənin Baş naziri Binəli Yıldırım ötən müddət ərzində Naxçıvanın böyük inkişafa nail olduğunu vurğulayıb. Prezident İlham Əliyevin İstanbulda İslam Əməkdaşlıq Təşkilatının Qüds məsələsinə dair fövqəladə Zirvə toplantısındakı iştirakını və çıxışını xatırladan baş nazir qeyd edib ki, Azərbaycan prezidentinin həm Qüds məsələsi, həm də Dağlıq Qarabağ münaqişəsi ilə bağlı dedikləri olduqca əhəmiyyətlidir. Baş nazir ölkələrimiz arasında münasibətlərin son 15 ildə sürətlə inkişaf etdiyini, bu yaxınlarda istifadəyə verilən Bakı-Tbilisi-Qars dəmir yolu xəttinin əlaqələrimizin daha da inkişafında xüsusi yer tutduğunu diqqətə çatdırıb. Türkiyə ilə Azərbaycan arasında, həmçinin iqtisadiyyat, təhsil, hərbi və digər sahələrdə də əməkdaşlığın yüksək səviyyədə olduğu bildirilib.
Söhbət zamanı, eyni zamanda, İğdırın və Naxçıvanın hava limanları arasında əməkdaşlığın inkişaf perspektivləri barədə də fikir mübadiləsi aparılıb. Görüşdə qarşılıqlı maraq doğuran digər məsələlər ətrafında müzakirələr olub.
Türkiyənin baş naziri Binəli Yıldırımın dekabrın 20-də Naxçıvan Muxtar Respublikasına səfəri başa çatıb.











S.B.
www.oxu.az
"
"Binəli Yıldırım Naxçıvanda – FOTOTürkiyə Respublikasının Baş naziri Binəli Yıldırım dekabrın 20-də Naxçıvan Muxtar Respublikasına səfərə gəlib.
Oxu.Az-ın məlumatına görə, Naxçıvan Beynəlxalq Hava Limanında Türkiyənin Baş nazirini Naxçıvan Muxtar Respublikası Ali Məclisinin Sədri Vasif Talıbov qarşılayıb.
Binəli Yıldırım Azərbaycan xalqının ümummilli lideri Heydər Əliyevin Naxçıvan şəhərinin mərkəzində ucaldılan abidəsini ziyarət edib.
Baş nazir abidənin önünə əklil qoyub.











S.B.
www.oxu.az
"
"Mogerini: Yeni saziş üzrə danışıqlarda yaxşı nəticələr əldə edilib“Azərbaycanla Avropa İttifaqı arasında 1996-cı ildə imzalanmış Tərəfdaşlıq və Əməkdaşlıq Sazişindən sonra çox şey dəyişib”.
Oxu.Az APA-ya istinadən məlumatına görə, bu barədə Avropa İttifaqının xarici işlər və təhlükəsizlik məsələləri üzrə ali nümayəndəsi Federika Mogerini Avropa Xarici Əməliyyatlar Xidmətinin Avropa Komissiyası ilə birgə yaydığı Azərbaycana dair hesabatında bildirib. O deyib ki, yeni saziş üzrə danışıqlarda yaxşı nəticələr əldə edilib: 
“Gənc insanların görüşməsi, səfər etməsi, biznesin inkişaf imkanları, insan haqlarının müdafiəsi, enerji sahəsində əməkdaşlığın güclənməsi üçün birlikdə daha çox imkanların axtarışında olacağıq”. 
S.B.
www.oxu.az
"
"İranın sabiq vitse-prezidenti 63 il müddətinə azadlıqdan məhrum edildiİranın keçmiş vitse-prezidenti Həmid Rza Bakai 63 il müddətinə azadlıqdan məhrum edilib.
Oxu.Az-ın Trend-ə istinadla məlumatına görə, o, dövlət vəsaitlərindən sui-istifadədə ittiham olunur.
Qeyd olunur ki, məhkəmə keçmiş vitse-prezidenti iri məbləğdə dövlət vəsaitini sərf etməkdə və 63 fərqli bank hesabı açmaqda təqsirli bilib.
Qeyd edək ki, H.R.Bakai Mahmud Əhmədinejadın prezidentliyi dövründə 2005-ci ildən 2013-cü ilədək vitse-prezident vəzifəsini tutub.
A.S.
www.oxu.az
 
"
"Lemun Nalbandyanla Qarabağ münaqişəsini müzakirə etdiParisdə səfərdə olan Ermənistanın xarici işlər naziri Edvard Nalbandyan Fransanın xarici işlər üzrə dövlət katibi Jan-Batisti Lemunla görüşdə Dağlıq Qarabağ münaqişəsinin tənzimlənməsini müzakirə edib.
Oxu.Az “Report”a istinadən xəbər verir ki, məlumatı Ermənistanın Xarici İşlər Nazirliyinin mətbuat xidməti yaylb.
Məlumata görə, tərəflər beynəlxalq və regional məsələlərlə bağlı fikir mübadiləsi də aparıblar. 
A.S.
www.oxu.az
 
 
"
"İlham Əliyev ABŞ-ın Etnik Anlaşma Fondunun prezidentini qəbul edibAzərbaycan prezidenti İlham Əliyev ABŞ Etnik Anlaşma Fondunun prezidenti ravvin Mark Şnayeri qəbul edib.
Oxu.Az-ın məlumatına görə, söhbət zamanı prezident İlham Əliyevin Nyu-York şəhərində ABŞ Etnik Anlaşma Fondunun prezidenti ravvin Mark Şnayerlə görüşü məmnunluqla xatırlanıb.
Görüşdə Bakıda keçiriləcək “2017-İslam Həmrəyliyi İli: Dinlər və mədəniyyətlərarası dialoq” beynəlxalq konfransının müxtəlif xalqların və millətlərin bir-birinə daha da yaxınlaşması və əməkdaşlıq əlaqələrinin genişləndirilməsi baxımından əhəmiyyəti vurğulanıb, Azərbaycanda multikulturalizmin dövlət siyasətinin prioritet sahələrindən biri olduğu bildirilib, bütün dinlərin və mədəniyyətlərin nümayəndələrinin, o cümlədən yəhudi icmasının ölkəmizdə dostluq şəraitində birgə yaşadığı məmnunluqla qeyd edilib.
www.oxu.az 
"
"İlham Əliyev bu şəxslərə medal və fəxri adlar verdi - SİYAHIPrezident İlham Əliyev Sumqayıt şəhərinin sosial-iqtisadi və mədəni inkişafında xidmətləri olan şəxslərə fəxri adların verilməsi haqqında sərəncam imzalayıb.
Sərəncamda qeyd olunur ki, Sumqayıt şəhərinin sosial-iqtisadi və mədəni inkişafında xidmətləri olan şəxslərə aşağıdakı fəxri adlar verilir:
“Əməkdar mühəndis”
Əhmədov Xəndan Mürsəl oğlu
Əliyev Hamlet İspəndiyar oğlu
Nuriyev Söhbətdin Nadir oğlu
Zeynalov Akif Həsən oğlu
“Əməkdar həkim”
Cavadova Mehparə Allahverdi qızı
Eyvazov Rəfayıl Qurban oğlu
İbadov Kamil Bahadur oğlu
“Əməkdar jurnalist”
Dəmirov İldırım Gülalı oğlu
Yolçuyev Varis Musa oğlu
“Əməkdar müəllim”
Pirquliyeva Mətanət Səfər qızı
Şirinov Məhəmməd Bəşir oğlu
“Əməkdar artist”
Hüseynov Eytiram Bahadur oğlu
Şirinov Təhmiraz Məhyəddin oğlu
“Əməkdar mədəniyyət işçisi”
Süleymanov Vaqif Səttar oğlu
Dövlət başçısının digər sərəncamı ilə Sumqayıt şəhərinin sosial-iqtisadi və mədəni inkişafında xidmətləri olan aşağıdakı şəxslər “Tərəqqi” medalı ilə təltif ediliblər:
Abuşov Qüdrət Səfiyar oğlu
Ağayev Ələsgər Qardaşxan oğlu
Bəşirov İlham Cavanşir oğlu
Cəfərov Eyvaz Ağalar oğlu
Cəfərov Şakir İbrahim oğlu
Cəlilova Nazilə Yavər qızı
Çələbizadə Nizami Maxsud oğlu
Əliyev Fikrət İsmayıl oğlu
Əmirov Əli Mənsimalı oğlu
İsmayılov Faiq Qəzənfər oğlu
İsmayılov İsrail Əşrəf oğlu
Kərimov Akif Abbas oğlu
Quliyev Yaşar Məhərrəm oğlu
Məmmədov Cəlal Alşan oğlu
Məmmədov Qardaşxan Məcid oğlu
Musayev Şakir Musa oğlu
Nəbiyev Namiq Şirvan oğlu
Rəşidov Mirzağa Mürşüd oğlu
Səfərli İlham Mahmud oğlu
Səmədov Teymur Qırımxan oğlu
Süleymanov Qadir Əli oğlu
Şəfiyev Əşrəf Cavad oğlu
Tağıyeva Tərlanə Azər qızı
Yusifov Emil Aydın oğlu.
www.oxu.az
"
"Milli Məclisin 2017-ci ildə son iclasının tarixi və gündəliyi müəyyənləşdiMilli Məclisin 2017-ci ildə son iclası dekabrın 29-da olacaq.
Oxu.Az APA-ya istinadən xəbər verir ki, iclasın gündəliyinə 17 məsələ daxildir.
Bunlar yenidən hazırlanan “Azərbaycan Respublikasının Silahlı Qüvvələri haqqında” qanun layihəsi üçüncü oxunuşda, Azərbaycanla bir sıra ölkələr arasında imzalanan sənədlərin ratifikasiyası, Gömrük, Miqrasiya məcəllələrinə, “Turizm haqqında”, “Yol hərəkəti haqqında”, “Dövlət qulluğu haqqında” və sair qanunlara dəyişikliklər, o cümlədən Dünya Azərbaycanlılarının Həmrəylik günü ilə bağlı Milli Məclisin müraciətidir.
www.oxu.az
"
"Novruz Məmmədov: Beynəlxalq aləmdə yaranan gərginlikdə onun da məsuliyyəti var“Təəssüflər olsun ki, Qərbdə bir sıra mətbuat orqanları son 2-3 onillikdə özlərini beynəlxalq münasibətlərin aktorları kimi aparmağa başladılar. Özü də çox məkrli və qərəzli aktor kimi”.
Oxu.Az xəbər verir ki, bunu Azərbaycan prezidentinin xarici siyasət məsələləri üzrə köməkçisi, PA-nın şöbə müdiri Novruz Məmmədov özünün sosial şəbəkədəki hesabında yazıb. O bildirib ki, belə media orqanlarından biri də “Financial Times”dır: “Amma bir həqiqəti anlamağın vaxtı çatıb ki, yalan, böhtan, qərəzli məlumatlar yaymaqla məşğul olan mətbu orqan artıq mətbu orqan olmaq missiyasını itirir. “Financial Times”, şübhəsiz, bu sıradadır və bu gün beynəlxalq aləmdə yaranan gərginlikdə onun da məsuliyyəti var. Əgər həqiqətən də, sizin haqq-ədalətlə bağlı iddialarınız varsa, son 20-30 ildə dünyanın müxtəlif ölkələrində yüz minlərlə günahsız insanın həlak olması ilə bağlı obyektiv araşdırmaları ortaya qoyun! Gücünüz çatmır, yoxsa... illərlə problemi ilə məşğul olduğunuz Yaxın Şərqi “xoşbəxt etdiniz”? Azərbaycana bir dəfə də olsun səfər etməyən, reallıqlardan xəbəri olmayan Yaqland haqqında onun ölkəsində yayılmış məlumatlara göz yuman bu iki üzdəniraq müəllif özlərini hələ utanmadan professor, müstəqil ekspert hesab edirlər”
www.oxu.az
"
"İlham Əliyev: Azərbaycan xarici şirkətlərin fəaliyyəti üçün çox cazibədardırAzərbaycan prezidenti İlham Əliyev IBM Global Market korporasiyasının baş vitse-prezidenti Erik Klementini qəbul edib.
Oxu.Az-ın məlumatına görə, Erik Klementi təmsil etdiyi şirkətlə Azərbaycan Respublikası Dövlət Neft Şirkəti arasında yaxşı əməkdaşlığın həyata keçirildiyini deyib.
O, bu səfəri zamanı Azərbaycanla əməkdaşlığın perspektivlərinin müzakirə edildiyini qeyd edərək, IBM şirkətinin ölkəmizlə uzunmüddətli əlaqələr qurmaqda maraqlı olduğunu vurğulayıb.
Dövlət başçısı isə IBM şirkətinin Azərbaycanda fəaliyyəti üçün geniş imkanların olduğunu qeyd edib. Prezident İlham Əliyev ölkəmizdə informasiya-kommunikasiya texnologiyaları sektorunun prioritet təşkil etdiyini vurğulayaraq, bu sahədə artıq böyük nailiyyətlərin əldə olunduğunu deyib. Bu yaxınlarda Azərbaycanda “Bakutel-2017” sərgisinin keçirildiyini deyən dövlət başçısı sərgini beynəlxalq əməkdaşlığın möhkəmləndirilməsi baxımından önəmli tədbir kimi dəyərləndirib.
Prezident İlham Əliyev qeyd edib ki, ölkəmiz böyük iqtisadi potensiala və perspektivlərə malikdir və xarici şirkətlərin fəaliyyəti üçün çox cazibədardır. Dövlət başçısı IBM şirkəti ilə Azərbaycan arasında gələcəkdə uğurlu əməkdaşlığın həyata keçiriləcəyinə ümidvar olduğunu bildirib.
L.Ə.
www.oxu.az
"
"Leyla Əliyeva sərgidə – FOTODünyanın ən böyük macəra və ekstremal idman fotosərgisi “Illume” beynəlxalq turne çərçivəsində ilk dəfə Bakı şəhərində təqdim olunur.
Oxu.Az AZƏRTAC-a istinadən xəbər verir ki, dekabrın 19-da Heydər Əliyev Mərkəzinin parkında “Illume” fotosərgisinin açılış mərasimi keçirilib.
Heydər Əliyev Fondunun vitse-prezidenti Leyla Əliyeva mərasimdə iştirak edib.
Tədbirdə çıxış edən Heydər Əliyev Mərkəzinin direktorunun müşaviri Emin Məmmədov bildirdi ki, bu gözəl parkda indiyədək bir sıra beynəlxalq tədbirlər keçirilib. Bu tədbirlərin sırasında “Səməni”, “Küknar” sərgiləri və “Çərpələng” beynəlxalq festivalını xüsusi qeyd etmək olar. Bu gün açılan “Red Bull Illume” sərgisi dünyada maraqla qarşılanır və Çikaqodan, Torontodan, Zalsburqdan sonra Azərbaycanın paytaxtında keçirilir. Bakıdan sonra isə bu sərgi Tokioda təşkil olunacaq.
Tədbirdə iştirak edən “Red Bull Illume” layihəsinin rəhbəri Ulriş Qril dedi ki, bu gün Bakıda 55 ən yaxşı macəra və idmana aid fotoşəklin təqdim olunması bizim üçün böyük şərəfdir. Heydər Əliyev Mərkəzinin parkında bir aya yaxın müddətdə fəaliyyət göstərəcək bu sərginin böyük uğur qazanacağına inandığını bildirən Ulriş Qril qeyd etdi ki, bu, “Red Bull Illume”nin Azərbaycanda ilk dayanacağıdır. O, Bakı turunun unudulmaz bir sərgi kimi yaddaşlara həkk olunacağına əminliyini ifadə etdi.
Sərgidə işıqlandırma mövzusuna uyğun olaraq “Image Quest 2016”-nın finalçı 55 fotoşəkli işıq qutuları üzərində nümayiş olunur.
Fotomüsabiqədə, həmçinin bu ilin noyabrında Azərbaycanda keçirilən milli mobil müsabiqədə iştirak edən və qalib gələn 5 fotoşəkil yer alıb.
Müsabiqənin birinci yerinin sahibi Fərman Lazımova, finalçılar Emin Əlizadəyə və Leyla Fətəliyevaya hədiyyələr təqdim olundu.
Sərgi 2018-ci il yanvarın 15-dək paytaxt sakinləri və qonaqlar üçün açıq olacaq. Girişin hər kəsə sərbəst olduğu sərgi çərçivəsində həftəsonları əlavə əyləncəli proqramlar da təşkil ediləcək.





























E.Ə.
www.oxu.az
"
"Azərbaycanda “aşağı düş” dedilər, çaşdım... - ÇavuşoğluAzərbaycan və türk dillərində olan müəyyən fərqlilik, əslində, bizim zənginliyimizdir.
Oxu.Az-ın Trend-ə istinadən məlumatına görə, bunu Türkiyənin xarici işlər naziri Mövlud Çavuşoğlu Türkiyənin Azərbaycandakı səfirliyində rəsm sərgisinin açılışında deyib.
Bununla belə, nazir başına gələn maraqlı əhvalatlardan da danışıb: ""İlk dəfə Azərbaycana gələndə, həqiqətən də, Azərbaycan dilini başa düşməkdə çox çətinlik çəkirdim. Bir dəfə hoteldə olarkən mənə zəng elədilər və dedilər ki, cənab nazir, zəhmət olmasa, aşağı düşün. Mən anlamadım, çaşıb qaldım. Çünki ""düşmək"" bizim dildə ""yıxılmaq"" deməkdir. Bir dəfə də valyuta dəyişərkən mənə dedilər ki, qol çək. Öz-özümə düşündüm ki, nəyin, kimin qolunu çəkim? Buna görə də ilk vaxtlar Azərbaycan dilində bəzi sözləri anlaya bilmirdim"".
www.oxu.az
"
"Əli Həsənov: “Financial Times”ın iddialarından danışdı: ƏSASSIZDIRAzərbaycan Respublikası prezidentinin İctimai-siyasi məsələlər üzrə köməkçisi Əli Həsənov “The Financial Times” nəşrində Azərbaycanla bağlı irəli sürülən bir sıra iddialara münasibət bildirib.
Oxu.Az xəbər verir ki, Ə. Həsənov APA-ya bildirib ki, “The Financial Times” (FT) nəşrində “Avropa Şurası insan haqlarından imtina edir?” başlıqlı məqalədə Azərbaycanla bağlı irəli sürülən iddialar subyektiv xarakter daşıyır, qərəzlidir və müəyyən xarici anti-Azərbaycan dairələrin çirkin maraqlarına xidmət edir. FT və digər bu kimi tanınmış nəşrlərin bəlli dairələr tərəfindən süni şəkildə təşkil edilmiş qarayaxma kampaniyasına qoşularaq Azərbaycanı hədəf götürməsi, ardıcıl olaraq əsassız ittihamlarla çıxış etməsi yalnız təəssüf doğura bilər.  
Prezidentin köməkçisi bildirib ki, Azərbaycan dünyada  demokratiya yolu ilə inkişaf edən, güclü iqtisadiyyata, yüksək beynəlxalq nüfuza malik, bütün azadlıqların təmin olunduğu ölkə, stabillik, təhlükəsizlik, tolerantlıq məkanı kimi tanınır.
""Azərbaycan prezidenti cənab İlham Əliyevin həyata keçirdiyi siyasət Azərbaycan xalqının milli maraqlarına xidmət edir və cəmiyyət tərəfindən hərtərəfli dəstək qazanıb. Azərbaycanda həm yerli, həm də Avropa İttifaqı ölkələrinə aid şirkətlərin apardıqları araşdırma bu faktı bir daha təsdiqləyir. Təsadüfi deyil ki, Hollandiyanın ACT LLC humanitar tərəfdaşlıq təşkilatı tərəfindən Avropa İttifaqının “Şərq Tərəfdaşlığı” proqramının sifarişi ilə keçirilən sorğunun nəticəsinə əsasən, Azərbaycan vətəndaşlarının 81% hakimiyyətin həyata keçirdiyi siyasətə öz dəstəyini ifadə edib. Təbii ki, bu amil Ermənistan və erməni lobbisini, onların xaricdəki havadarlarını ciddi narahat edir. Bu qüvvələr bütün mümkün vasitələrdən istifadə edərək Azərbaycanın nüfuzunu ləkələməyə, beynəlxalq ictimaiyyətdə onun haqqında mənfi rəy formalaşdırmağa cəhd göstərirlər. FT kimi nəşrlərin bu dairələrin əlində vasitəyə çevrilməsi ciddi nöqsan, transmilli medianın müstəqilliyinə xələl gətirən haldır"", - deyə Ə. Həsənov qeyd edib.
O diqqətə çatdırıb ki, müxtəlif fasilələrlə Azərbaycana qarşı təşkil edilən bu tipli kampaniyaların səmərəsizliyi artıq sübuta yetirilib və cəmiyyətimizdə istehza ilə qarşılanır. Həmin qarayaxmaların təşkilatçıları və icraçıları bu reallığı nə qədər tez başa düşsələr, bir o qədər də öz nüfuz limitini qoruyub saxlamış olacaqlar. 
www.oxu.az
"
"Aİ Azərbaycanın suverenliyi və ərazi bütövlüyünə olan dəstəyini təkrarlayır - RƏSMİAzərbaycan Avropa İttifaqı (Aİ) üçün mühüm tərəfdaşdır və biz onun müstəqilliyini, suverenliyini və ərazi bütövlüyünu dəstəkləyirik.
Oxu.Az xəbər verir ki, bunu Aİ-nin sözçüsü təşkilatın ATƏT-dəki nümayəndəliyinin fərqli mövqeyi ilə bağlı Trend-in sorğusuna cavabında bildirib.
Aİ-nin sözçüsü qeyd edib ki, təşkilat Azərbaycanın müstəqilliyinə, suverenliyinə və ərazi bütövlüyünə verdiyi dəstəyi prezident Donald Tusk prezident İlham Əliyevin 2017-ci ilin fevral ayında Brüsselə etdiyi səfər zamanı da ifadə edib.
Dağlıq Qarabağ münaqişəsinə gəldikdə isə, Aİ rəsmisinin sözlərinə görə, münaqişənin sülh yolu ilə həlli üçün Aİ-nin hərtərəfli və fəal iştirakı şübhəsizdir: ""Biz bu fəaliyyətimizi, əsasən, Cənubi Qafqaz üzrə xüsusi nümayəndəmiz vasitəsilə ATƏT-in Minsk qrupunun həmsədrlərinin münaqişənin həlli üçün göstərdikləri səyləri dəstəkləməklə və öz əlavələrimizi etməklə yerinə yetiririk"".
Təşkilatın sözçüsü qeyd edib ki, Aİ münaqişənin həlli yolunda etimad və sülhün bərqərar olmasına kömək edir və bu istiqamətdə Dağlıq Qarabağ Münaqişəsinin Sülh Yolu ilə Həlli Naminə Avropa Tərəfdaşlığı proqramını həyata keçirir.
www.oxu.az
"
"Prezident memarlara məktub göndərdi:  Qüvvə və bacarıqlarınızı əsirgəməyinPrezident İlham Əliyev Azərbaycan memarlarının XIX qurultayının iştirakçılarına təbrik məktubu göndərib.
Oxu.Az  xəbər verir ki, məktubda deyilir:
""Hörmətli qurultay iştirakçıları!
Sizi Azərbaycan memarlarının XIX qurultayının öz işinə başlaması münasibətilə səmimi qəlbdən təbrik edir, hər birinizə cansağlığı və gələcək fəaliyyətinizdə müvəffəqiyyətlər arzulayıram.
Özünəməxsus inkişaf yolu keçmiş çoxəsrlik Azərbaycan memarlığı xalqımızın mədəniyyət salnaməsini bəzəyən və qədim Şərq memarlığının mühüm nailiyyətlərini özündə əks etdirən möhtəşəm abidələrlə zəngindir. Ənənəvi memarlığın başlıca prinsiplərinə sadiq istedadlı sənətkarlarımız bu əsərləri yaradarkən təbiətlə ahəngdarlığın qorunmasını həmişə diqqətdə saxlamışlar.
Milli sərvətimiz İçərişəhər ölkəmizin ərazisində yüzillər bundan əvvəlki şəhərsalma sənətinin parlaq təzahürüdür. Burada ucaldılmış və müasirlik ruhunu indiyədək qoruyub saxlamış Qız qalası doğma Bakının qədim rəmzlərindəndir. Orta əsr şəhər mədəniyyətini təcəssüm etdirən Şirvanşahlar sarayı kompleksi mühəndis-memarlıq həllinin kamilliyinə görə bu gün də heyranlıq doğurur. Fəxr edirik ki, dünya memarlığı xəzinəsində memarlıq sənətimizin qiymətli nümunələri vardır.
Bizim memarlıq irsimiz öz tarixinin bütün mərhələlərində ardıcıl uğurlu yaradıcılıq axtarışlarının nəticəsi olaraq və milli memarlıq baxımından düzgün həllini tapmış sənət inciləri ilə davamlı surətdə zənginləşmişdir. Qədimliklə müasirliyi özündə birləşdirən Bakıda Avropa və Şərq memarlığının sintezi əsasında ucaldılmış yaraşıqlı binalar sırasına daimi yeniləşmə rəmzi kimi modern üslublu nadir memarlıq abidələrinin əlavə edilməsi təkrarsız görkəmə malik paytaxtımızın panoramını daha da dolğunlaşdırır.
Müstəqillik illərindəki çoxsaylı möhtəşəm tikililər sayəsində regionlarımızın memarlıq mənzərəsi dəyişərək yeni şəkil almışdır. Memarlarımız böyük quruculuq yolunda inamla irəliləyən Azərbaycanın inkişafına töhfələr vermiş, şəhər və qəsəbələrimizin mənzərəsini ildən-ilə daha da gözəlləşdirən, küçə və meydanlarımızı bəzəyən dəyərli əsərlər meydana gətirmişlər. Onlar bu gün də yeni yaradıcılıq uğurları ilə yanaşı, tarixi-mədəni irsimizin bərpası və gələcək nəsillər üçün qorunub saxlanılmasında bilik, qüvvə və bacarıqlarını əsirgəmirlər.
İnanıram ki, qurultayınızda şəhərlərimizin memarlıq görkəminin milli özünəməxsusluğu, tariximizə və mədəniyyətimizə uyğunluğu barədə səmərəli fikir mübadiləsi və müzakirələr aparılacaq, ölkə memarlığının gələcək inkişafı ilə bağlı əhəmiyyətli qərarlar qəbul olunacaqdır.
www.oxu.az
"
"AŞPA-nın qış sessiyasının gündəliyi açıqlandıAvropa Şurası Parlament Assambleyasının (AŞPA) qış sessiyasının gündəliyi açıqlanıb.
Oxu.Az Report-a istinadən xəbər verir ki, qış sessiyası 2018-ci il yanvarın 22-26-da Strasburqda açılacaq.
Sessiyada AŞPA-ya yeni sədr, insan haqları üzrə komissar və Avropa İnsan Haqları Məhkəməsinə hakimlər seçiləcək.
Yığıncaqda Danimarkanın varis şahzadəsi, Avstriyanın prezidenti Aleksandr van der Bellen çıxış edəcək.
Yanvarın 24-də isə Ermənistan prezidenti Serj Sarkisyan məruzə edəcək.
Yanvarın 26-da Azərbaycan nümayəndə heyətinin üzvü Vüsal Hüseynovun hesabatı müzakirə olunacaq.
Sessiyanın gündəliyində Ukraynadakı silahlı münaqişənin humanitar nəticələri, Fələstin-İsrail münaqişəsinin tənzimlənməsi prosesi, Avropada antisemitizmin artması, İslamofobiya və ksenofobiya məsələləri də var.  
www.oxu.az
"
"Azərbaycan, İran və Türkiyə xarici işlər nazirlərinin Bakı görüşünün Bəyannaməsi - MƏTN - YENİLƏNİBAzərbaycan, İran və Türkiyə xarici işlər nazirlərinin beşinci üçtərəfli görüşünün yekunlarına dair qəbul olunmuş Bakı Bəyannaməsinin mətni açıqlanıb.
XİN-in mətbuat xidmətindən Oxu.Az-ya daxil olan Bəyannamədə deyilir: ""Azərbaycan Respublikasının xarici işlər naziri Elmar Məmmədyarovun dəvəti, İran İslam Respublikasının xarici işlər naziri Məhəmməd Cavad Zərif və Türkiyə Respublikasının xarici işlər naziri Mevlüt Çavuşoğlunun iştirakı ilə 3 dövlətin xarici işlər nazirlərinin Beşinci Üçtərəfl Görüşü 20 dekabr 2017-ci il tarixində Bakı şəhərində keçirildi.
Nazirlər,
Xarici işlər nazirlərinin bundan əvvəlki Üçtərəfli Görüşlərdə qəbul olunmuş Urmiya, Naxçıvan, Van və Ramsar Bəyannaməsindəki öhdəliklərini vurğuladılar;
Regionda sülh, təhlükəsizlik, rifah və əməkdaşlığa xidmət edəcək dərin tarixi köklər, din və mədəni ortaqlıqlara əsaslanan üç ölkənin xalqları arasında həmrəylik və əməkdaşlığı, habelə paylaşılan dəyərləri daha da gücləndirmək üçün öhdəliklərini bir daha təsdiq etdilər;
Xüsusilə iqtisadi tərəqqi və davamlı inkişafa töhfə verə biləcək sahələrdə əməkdaşlığın daha da genişləndirilməsi üçün öhdəliklərini xüsusi qeyd etdilər;
Regionda sülh və təhlükəsizliyin gücləndirilməsi üçün ümumi maraqlarını xüsusi vurğuladılar və bu konteksdə suverenlik, ərazi bütövlüyü, beynəlxalq səviyyədə tanınmış sərhədlərin pozulmamasına hörmət və bütün mübahisələrin sülh yolu ilə həlli daxil olmaqla beynəlxalq hüququn prinsipləri üzrə öhdəliklərini qeyd etdilər;
Bu xüsusda, Ermənistan-Azərbaycan Dağlıq Qarabağ münsqişəsinin yuxarıda qeyd olunan prinsiplər əsasında ən qısa müddətdə həllinin vacibliyini bir daha qeyd etdilər;
Müxtəlif səviyyə və platformalarda, habelə BMT, İƏT, Asiyada Qarşılıqlı Fəaliyyət və Etimadın Yaradılması Konfransı, İqtisadi Əməkdaşlıq Təşkilatı kimi beynəlxalq və regional təşkilatlar çərçivəsində regional və beynəlxalq sülh, təhlükəsizlik və stabilliyin gücləndirilməsi məqsədilə ümumi maraqlar kəsb edən regional və qlobal məsələlərə dair sıx məsləhətləşmələrin davam etdirilməsinə razılaşdılar;
Əl-Qüds Əl-Şəriflə əlaqədar 13 dekabr 2017-ci il tarixində İstanbulda keçirilmiş İƏT-in Fövqəladə Sammitinin bəyannaməsini və yekun komunikesini alqışladılar;
İqtisadi-ticarət əməkdaşlığının gücləndirilməsi, sərmayə və ticarətin təşviqi naminə mövcud potensialdan istifadə, o cümlədən enerji, nəqliyyat, bankçılıq, telekommunikasiya, sənaye, kənd təsərrüfatı, turizm və ətraf mühit sahəsində birgə layihə və proqramların həyata keçirilməsi ilə əməkdaşlığın təşviqinə dəstək verilməsinə razılaşdılar;
Beynəlxalq tranzit dəhlizləri və coğrafi cəhətdən əlverişli yerləşən üç ölkənin tranzit potensialının artırılması, eləcə də beynəlxalq tranzit sisteminə inteqrasiya etmək üçün əhəmiyyətli addımların atılmasını xüsusi vurğulayaraq, nəqliyyat infrastrukturunun inkişafı və tranzit potensialının artırılması naminə yeni layihələrin həyata keçirilməsi üçün əməkdaşlığın daha da genişləndirilməsinin əhəmiyyətini qeyd etdilər;
Sosial-iqtisadi inkişaf naminə Asiya və Avropa arasında rəqabətli tranzit nəqliyyatının kəmiyyət və keyfiyyətini artırmaq üçün strateji cəhətdən əhəmiyyətli olan genişmiqyaslı beynəlxalq nəqliyyat layihələrində üç ölkənin iştirakının vacibliyini xüsusi vurğulayaraq, “Şərq-Qərb”, “Cənub-Qərb”, “Şimal-Cənub” marşrutlarında üç ölkənin tranzit potensialdan istifadəyə əlverişli şərtlər yaradan Bakı-Tbilisi-Qars dəmir yolunun işə düşməsini alqışladılar, Rəşt-Astara dəmir yolunun tikintisinin ən qısa müddətdə tamamlanması üçün lazımı addımların atılmasının vacibliyini qeyd etdilər;
Mülki aviasiya sahəsində yüksək potensiala nail olmaq üçün əməkdaşlığın gücləndirilməsi, eləcə də üç ölkənin coğrafi üstünlüklərindən daha da faydalanmağın əhəmiyyətini vurğuladılar;
Neft, qaz və neft-kimya sahəsində kommersiya əməkdaşlığının artırılmasına hazır olduqlarını ifadə etdilər;
Üç ölkənin bank şəbəkəsi arasında əlaqələrin inkişaf etdirilməsi və genişləndirilməsi, habelə beynəlxalq bankçılıq prosedurları, həmçinin, çirkli pulların yuyulması və terrorun maliyyələşdirilməsi üzrə təcrübə və informasiyanı paylaşmağa razılaşdılar;
Regionda rəqəmsal uçurumların aradan qaldırılması məqsədilə informasiya strukturunun yaradılması və idarə edilməsi üçün üç ölkə arasında davam edən əməkdaşlığın əhəmiyyətini vurğuladılar;
Qlobal və regional iqtisadi təşkilatlar çərçivəsində əməkdaşlığın zəruriliyini, bu təşkilatların diqqətini ticarət, nəqliyyat, turizm, kənd təsərrüfatı, kommunikasiya və enerji sahəsi kimi prioritet sahələrə cəlb edilməsi, eləcə də bu institutlar tərəfindən üç ölkənin ümumi marağında olan layihələrin həyata keçirilməsinin təşviq edilməsi və dəstək göstərilməsini qeyd etdilər;
2015-ci ilin sentyabr ayında BMT tərəfindən qəbul edilən 2030 dayanıqlı inkişaf gündəliyinin müvafiq məqsədlərinə nail olmaq naminə ətraf mühitin pozulmasının azaldılması və qarşısının alınması üçün əməkdaşlığın gücləndirilməsinin əhəmiyyətini xüsusi qeyd etdilər;
Beynəlxalq və ya regional təşkilatlarda üç ölkənin namizədliyinin müsbət mənada qiymətləndirilməsinə razılaşdılar və bu mənada EXPO 2025-in Azərbaycan Respublikasında keçirilməsi üçün Bakının namizədliyini alqışladılar;
Etnik, irqi, dini və etiqada əsaslanan dözümsüzlüyün və ayrı-seçkiliyin bütün formalarını pisləyərək, müxtəlif mədəniyyətlər, sivilizasiyalar və xalqlar arasında dözümlülüyün tərbiyə edilməsi, hörmət, dialoq və əməkdaşlığın əhəmiyyətini qeyd edərək, 2016-cı ilin 25-27 aprel tarixlərində Bakıda keçirilmiş BMT-nin Sivilizasiyalar Alyansının 7-ci Qlobal Forumunun əhəmiyyətini xüsusi qeyd etdilər;
Terrorizm, separatizm və zorakı ekstremizmin bütün forma və təzahürləri, transmilli mütəşəkkil cinayət və narkotik vasitələrin və onların daşıyıcılarının, silahların qeyri-qanuni dövriyyəsi, insan alveri, mədəni və tarixi irsə qarşı cinayətlər, kibercinayətkarlıq və qeyri-qanuni miqrasiyaya qarşı mübarizə sahəsində əməkdaşlığın daha da gücləndirilməsinin əhəmiyyətini qeyd etdilər; İran İslam Respublikasının təşəbbüsü ilə “Dünya ekstremizm və zorakı ekstremizmə qarşı” başlıqlı BMT Baş Assambleyasının A/RES/68/127 nömrəli qətnaməsini qeyd etdilər;
Öz ərazilərindən hər hansı bir insan və ya şəxsi qrupların istənilən nəticələr altında, bir-birinə qarşı istənilən təhlükə və fəaliyyətə qarşı istifadə etməsinə icazə verməyəcəklərini qətiyyətlə bəyan etdilər; separatizmə xarici dəstəyi kəskin şəkildə qınadılar;
Milli və beynəlxalq səviyyədə insan hüquqlarının təşviqi və müdafiəsi üzrə öhdəliklərini vurğuladılar və bəyan etdilər ki, dünyada bütün insanların hüquqlarının təşviq və müdafiəsinə əməkdaşlıq və dialoq vasitəsilə daha yaxşı nail olmaq olar;
Çoxtərəfli danışıqlar və diplomatiyanın uğurlarını əks etdirən Birgə Hərtərəfli Fəaliyyət Planının (JCPOA) əhəmiyyətini vurğuladılar; etiraf etdilər ki, JCPOA-nın uğurla yerinə yetirilməsi JCPOA-da təmin olunan faydalardan tam yararlanmaq məqsədilə onlara icazə verilməsi üçün bütün iştirakçılar tərəfindən öhdəliklərin tam yerinə yetirilməsini tələb edir; BMT TŞ-nin 2231 (2015) saylı qətnaməsinin tərkib hissəsi olan Beynəlxalq Atom Enerjisi Agentliyi tərəfindən təsdiq edildiyi kimi İran İslam Respublikasının JCPOA-da öhdəliklərinə əməl etməsini nəzərə alaraq, bütün BMT üzvlərinə JCPOA-in həyata keçirilməsinə töhfə verəcəklərinə dair öhdəliklərini xatırlatdılar;
İslam Dünyasının qarşılaşdığı çağırışlara qarşı durmaq məqsədilə islam həmrəyliyinin təşviq edilməsinin əhəmiyyətini qeyd etdilər və islam qardaşlığının, anlayış və dözümlülüyün gücləndirilməsi üçün daha fəal və səmərəli əməkdaşlıq edilməsi niyyətini ifadə etdilər. Bu xüsusda, islam mədəniyyəti və dünyada mənəvi dəyərlərin təşviqi baxımından 2017-ci il 12-22 may tarixlərində Bakıda yüksək səviyyədə keçirilmiş 4-cü İslam Həmrəyliyi Oyunlarının əhəmiyyətini qeyd etdilər.
Bundan əvvəlki görüşlərdə qəbul olunan qərarların, o cümlədən 2016-2018-ci illər üzrə Üçtərəfli Sahəvi Əməkdaşlıq Fəaliyyət Planının təqib edilməsinin əhəmiyyətini vurğuladılar;
Üçtərəfli formatda regional və qlobal məsələlərə dair əlaqələndirmə və əməkdaşlığın davam etdirilməsi üçün mütəmadi keçirilən görüşlərin əhəmiyyətini bir daha qeyd etdilər;
Növbəti görüşün Türkiyədə keçirilməsinə dair razılığa gəldilər"".
Bəyannaməni Azərbaycan xarici işlər naziri Elmar Məmmədyarov, İranın  xarici işlər naziri Məhəmməd Cavad Zərif və Türkiyənin xarici işlər naziri Mövlud Çavuşoğlu imzalayıblar. 
***
12:33
Azərbaycan, Türkiyə və İran xarici işlər nazirlərinin növbəti üçtərəfli görüşü Türkiyədə olacaq.
Oxu.Az APA-ya istinadən xəbər verir ki, bunu Türkiyə XİN başçısı Mövlud Çavuşoğlu Bakıda Azərbaycanın xarici işlər naziri Elmar Məmmədyarov və İranın xarici işlər naziri Məhəmməd Cavad Zəriflə görüşdən sonra keçirilən birgə mətbuat konfransında deyib.
 M. Çavuşoğlu əlavə edib ki, Bakıda bu gün keçirilən görüşdə üç ölkənin iş adamlarının bir araya gətirmək barədə də razılığa gəlinib.
""Ermınistan həm suçlu, həm güçlü. Bu ölkə Azərbaycan torpaqlarının 20 faizini işğal edib. Xocalı faciəsi ortadadır. Biz münaqişənin Azərbaycanın qəbul etdiyi həll formulunu dəstəkləyirik"".
 O bildirib ki, Ermənistan qonşuları ilə necə davranmalı olduğunu bilməlidir: ""Ermənistana şərt irəli sürdük ki, işğal edilmiş torpaqları azad edəcək və bundan sonra münasibətlər normallaşacaq. Ermənistan tərəfindən verilən açıqlamaların bizim üçün heç bir hökmü yoxdur"". 
M. Çavuşoğlu əlavə edib ki, Türkiyə hər iki ölkədən təbii qaz və neft alır.
“Aldığımız neft və qağın həcmini artırmaq istəyirik. Gələn il TANAP bitəcək. İran qazının da beynəlxalq aləmə çıxması istiqamətində çalışırıq. Enerji sahəsində əlaqələri daha da inkişaf etdirə biləcəyimizi düşünürük”, - deyə nazir bildirib. 
M. Çavuşoğlu əlavə edib ki, Azərbaycan, Türkiyə və İran xarici işlər nazirlərinin növbəti üçtərəfli görüşü Türkiyədə olacaq.
Onun sözlərinə görə, Bakıda bu gün keçirilən görüşdə üç ölkənin iş adamlarının bir araya gətirmək barədə də razılığa gəlinib.
""Astana prosesi Suriyada atəşin dayandırılması baxımından böyük rol oynayıb. Bu faydalı prosesi davam etdirəcəyik"".
O, Türkiyənin Cenevrə prosesini də dəstəklədiyini bildirib: ""Lakin son görüşdə nəticə əldə olunmadı. İndi siyasi həllə köklənməliyik. Davamlı həll yalnız siyasi yolla mümkündür. Bunun üçün terror təşkilatlarından başqa bütün tərəflər görüşməlidir. Soçi sammitində belə bir qərar alındı. Həmçinin, ölkə seçkilərə hazırlanmalıdır. Demokratik, şəffaf ədalətli seçki olmalıdır.
Ölkənin bunun üçün Konstitusiyaya ehtiyacı var. Bu isə Suriya xalqı tərəfindən hazırlanmalı və müzakirə edilməlidir. Bizim məqsədimiz Suriyada xaosu bitirmək, ölkəyə təkrar sülh və sabitlik gətirməkdir"".
""Üçtərəfli görüşdə Fələstin-İsrail məsələsini müzakirə etdik. Biz bəyan etmişik ki, ABŞ-ın Qüdsü İsrailin paytaxtı kimi tanıması qərarını qəbul edə bilmərik"".
 Bunu isə xarici işlər naziri Elmar Məmmədyarov Bakıda iranlı və türkiyəli həmkarları ilə görüşdən sonra keçirilən birgə mətbuat konfransında deyib.
 Nazir bildirib ki, bununla bağlı sabah BMT Baş Assambleyası tərəfindən qətnamə layihəsinin qəbul edilməsi təklif olunub: ""Azərbaycan, İran və Türkiyə hər üçü qətnamənin lehinə səs verəcək. Azərbaycanın Qüdslə bağlı mövqeyi Azərbaycan prezidenti tərəfindən İstanbulda səsləndilirilib və o çağırış edib ki, ABŞ bu məsələyə bir daha baxsın. Azərbaycanln mövqeyi beynəlxalq ictimaiyyətin 2 dövlət prinsipi ilə bağlı mövqeyi ilə üst-üstə düşür"".   
Nazir bildirib ki, Azərbaycanla İran arasında da enerji sahəsində əməkdaşlıq güclənir.
 ""Üç ölkə arasında elektrik enerjisi mübadiləsi da gündən-günə artır. Qərara gəlmişik ki, növbəti görüşə özəl və iqtisadi sektoru da dəvət edək"", - deyə E. Məmmədyarov qeyd edib.
""Azərbaycan, Türkiyə və İran birgə tarixi ənənələrə malikdir"".
Bunu isə İranın xarici işlər naziri Məhəmməd Cavad Zərif Bakıda Azərbaycan və Türkiyənin XİN başçıları Elmar Məmmədyarov və Mövlud Çavuşoğlu ilə görüşdən sonra keçirilən birgə mətbuat konfransında deyib.
O bildirib ki, üçtərəfli format çox vacibdir: ""Tranzit, enerji və turizm sahələrində əməkdaşlığın inkişaf etdirilməsini müzakirə etdik. Qərara gəldik ki, Azərbaycanla əlaqələrimizdə özəl sektorun payını da inkişaf etdirək"". 
12:05
Bakıda Azərbaycan xarici işlər naziri Elmar Məmmədyarov, İran xarici işlər naziri Məhəmməd Cavad Zərif və Türkiyə xarici işlər naziri Mövlud Çavuşoğlunun iştirakı ilə Azərbaycan, İran və Türkiyə xarici işlər nazirlərinin beşinci üçtərəfli görüşü başa çatıb.  
Oxu.Az xəbər verir ki, görüşün yekununda birgə Bəyannamə qəbul olunub.
***
11:46
Bakıda Azərbaycan xarici işlər naziri Elmar Məmmədyarov, İran xarici işlər naziri Məhəmməd Cavad Zərif və Türkiyə xarici işlər naziri Mövlud Çavuşoğlunun iştirakı ilə Azərbaycan, İran və Türkiyə xarici işlər nazirlərinin beşinci üçtərəfli görüşü keçirilir.
Oxu.Az APA-ya istinadən xəbər verir ki,  görüşdə 3 ölkə arasında əməkdaşlıq və regional məsələlər müzakirə olunacaq və sonda birgə Bəyannamə qəbul olunacaq.
Görüşdən sonra nazirlərin birgə mətbuat konfransı nəzərdə tutulur.
A.H.
www.oxu.az
"
"Mövlud Çavuşoğlu: Ermənistanla protokolları şərtlə imzalamışdıq“Biz Ermənistanla bəzi şərtlər daxilində addım atmaq istədik. Əsas şərt o idi ki, Ermənistan işğal etdiyi torpaqlardan çəkiləcək, biz də əlaqələrimizi normallaşdıracağıq”.
Oxu.Az APA-ya istinadən xəbər verir ki, bu sözləri Bakıda azərbaycanlı və iranlı həmkarları ilə birgə mətbuat konfransında Türkiyənin xarici işlər naziri Mövlud Çavuşoğlu deyib.
Ermənistan və Türkiyə arasında 2009-cu ildə İsveçrədə imzalanan protokolların taleyi barədə sualı cavablandıran nazir xatırladıb ki, Ermənistan həmin protokolları öz Konstitusiya Məhkəməsinə təqdim edib və KM sənədlərin bəzi önəmli maddələrini oradan çıxarıb: “Bu razılaşmanı Ermənistan rəfə qoysa və ya ləğv etsə, nə olacaq ki? Bizim şərtimizi yerinə yetirmədiyi müddətcə bu razılaşmanın həyata keçməsi mümkün deyil”.
Xatırladaq ki, Ermənistan rəhbərliyi Türkiyə ilə imzalanmış protokolların gələn ilin baharına qədər ləğv ediləcəyini açıqlayıb.
A.M.
www.oxu.az
"
"Prezident: Azərbaycanla Türkiyənin həmişə bir-birinin yanında olması önəmlidirAzərbaycan prezidenti İlham Əliyev Türkiyə Respublikasının xarici işlər naziri Mövlud Çavuşoğlunun başçılıq etdiyi nümayəndə heyətini qəbul edib.
Oxu.Az APA-ya istinadən xəbər verir ki, türkiyəli nazir ölkələrimiz arasında ikitərəfli əlaqələrin daha da möhkəmləndirilməsində çoxsaylı qarşılıqlı səfərlərin və görüşlərin önəmini vurğulayıb.
Prezident İlham Əliyevlə ötən görüşünü və bu il Bakı-Tbilisi-Qars dəmir yolunun açılışını məmnunluqla xatırlayan Mövlud Çavuşoğlu gələcək illərdə də dövlət başçılarının rəhbərliyi ilə önəmli layihələrin həyata keçiriləcəyinə ümidvar olduğunu bildirib. Azərbaycan-Türkiyə-İran xarici işlər nazirlərinin üçtərəfli görüşünün əhəmiyyətinə toxunan M. Çavuşoğlu bu görüşlərin gələcəkdə də davam etdiriləcəyinə əminliyini ifadə edib.
Azərbaycan-Türkiyə ikitərəfli münasibətlərinin ən yüksək səviyyədə olduğunu bildirən prezident İlham Əliyev əlaqələrimizin möhkəmləndirilməsində mütəmadi xarakter daşıyan yüksək səviyyəli qarşılıqlı səfərlərin əhəmiyyətini vurğulayıb. Dövlət başçısı ölkələrimizin həmişə bir-birinə qarşılıqlı dəstək verməsinin və bir-birinin yanında olmasının önəmini qeyd edib. Prezident İlham Əliyev bu gün Bakıda keçirilən Azərbaycan-Türkiyə-İran xarici işlər nazirlərinin üçtərəfli görüşünün əməkdaşlığımızın möhkəmləndirilməsi baxımından əhəmiyyət daşıdığını deyib.
Bakı-Tbilisi-Qars dəmir yolunun açılışına toxunan dövlət başçısı bunu təkcə regional deyil, beynəlxalq səviyyəli mühüm tədbir kimi dəyərləndirib.
Görüşdə TANAP layihəsinin uğurla həyata keçirilməsinin əhəmiyyəti qeyd olunub.
A.H.
www.oxu.az
"
"Azərbaycan və Ermənistan XİN başçılarının növbəti görüşü Avropada olacaq""Həmsədrlər görüşün tarixi ilə bağlı elan verəcəklər. Lakin görüşün gələn il yanvarın ortasında keçirilməsinə dair razılıq var"".
Oxu.Az APA-ya istinadən xəbər verir ki, bunu xarici işlər naziri Elmar Məmmədyarov Bakıda iranlı və türkiyəli həmkarları ilə görüşdən sonra keçirilən birgə mətbuat konfransında deyib.
Nazir bildirib ki, görüş Avropa ölkələrindən birində baş tutacaq.
""Vyanada müxtəlif fikir mübadilələri apardıq. Həmsədrlər müzakirələri dəyərləndirəcəklər və qərar verəcəklər. Mən hətta demişəm ki, iki gün də danışıq aparmağa razıyam. Əsas odur, nəticə olsun"", - deyə o qeyd edib.
A.M.
www.oxu.az
"
"Binəli Yıldırım Naxçıvana gedir Türkiyənin baş naziri Binəli Yıldırım Naxçıvana gedir.
Oxu.Az APA-ya istinadən xəbər verir ki, səfərin bu gün başlanması gözlənilir.
Səfər çərçivəsində B. Yıldırım Naxçıvan Ali Məclisinin sədri Vasif Talıbovla görüşəcək. 
A.H.
www.oxu.az
"
"Prezident Ömər Eldarova orden təqdim etdi - FOTOAzərbaycan prezidenti İlham Əliyev Xalq rəssamı, heykəltəraş Ömər Eldarova “Heydər Əliyev” ordenini təqdim edib. 
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir. 











A.S.
www.oxu.az
"
"Probasiya xidmətinə yeni rəis təyin olundu - EKSKLÜZİVPenitensiar sahədə fəaliyyətin təkmilləşdirilməsi, cəza siyasətinin humanistləşdirilməsi və cəmiyyətdən təcridetmə ilə əlaqədar olmayan alternativ cəza və prosessual məcburiyyət tədbirlərinin tətbiqinin genişləndirilməsi barədə prezident İlham Əliyevin sərəncamına əsasən yaradılmış Ədliyyə Nazirliyinin Probasiya xidmətinə yeni rəis təyin olunub.
Oxu.Az xəbər verir ki, bu vəzifə Akşin Ziyadova həvalə edilib.
Qeyd edək ki, buna qədər Akşin Ziyadov Nizami rayon prokuroru vəzifəsində çalışıb.
Xatırladaq ki, Probasiya xidməti penitensiar müəssisələrin fəaliyyətinin təkmilləşdirilməsi, maddi-texniki bazasının gücləndirilməsi, cəzanı icra edən orqan və müəssisələrdə mövcud olan nöqsanların aradan qaldırılması, cinayət təqibi və cəzaların icrası sahəsində korrupsiyanı istisna edən şəraitin tam təmin olunması, müasir texnoloji vasitələrin tətbiq edilməsi və cəza siyasətinin humanistləşdirilməsini təmin edəcək.
Yeni xidmət  cəzaların icrası və qətimkan tədbirlərinin tətbiqi zamanı müasir informasiya-kommunikasiya texnologiyalarından istifadəni təmin etmək məqsədilə elektron nəzarət vasitələri tətbiq edəcək.
A.H.
www.oxu.az
"
"Elmar Məmmədyarov və Mövlud Çavuşoğlu görüşdüBakıda xarici işlər naziri Elmar Məmmədyarovla Türkiyənin xarici işlər naziri Mövlud Çavuşoğlu arasında görüş keçirilib.
XİN-in mətbuat xidmətindən Oxu.Az-a verilən məlumata görə, görüşdə iki ölkə arasında əlaqələr və regional əməkdaşlıq məsələləri müzakirə olunub.
Qeyd edək ki, bu gün Azərbaycan, İran və Türkiyə  xarici işlər nazirlərinin iştirakı ilə beşinci üçtərəfli görüşü keçiriləcək. Görüşdən sonra nazirlər mətbuata bəyanatla çıxış edəcəklər. 
A.H.
www.oxu.az
"
"Azərbaycan və İran xarici işlər nazirlərinin görüşü başladıBakıda xarici işlər naziri Elmar Məmmədyarovla İranın xarici işlər naziri Məhəmməd Cavad Zərif arasında görüş başlayıb.
XİN-nin mətbuat xidmətindən Oxu.Az-a verilən məlumata görə, görüşdə ikitərəfli və regional əməkdaşlıq məsələləri müzakirə olunacaq. 
Qeyd edək ki, bu gün Azərbaycan, İran və Türkiyə  xarici işlər nazirlərinin iştirakı ilə beşinci üçtərəfli görüş keçiriləcək. Görüşdən sonra nazirlər mətbuata bəyanatla çıxış edəcəklər.
A.H.
www.oxu.az
"
"Türkiyənin xarici işlər naziri Bakıya gəlibTürkiyənin xarici işlər naziri Mövlud Çavuşoğlu Azərbaycana gəlib.
Oxu.Az APA-ya istinadən xəbər verir ki, M. Çavuşoğlu bu gün Bakıda keçiriləcək Azərbaycan-İran-Türkiyə xarici işlər nazirlərinin beşinci üçtərəfli görüşünə qatılacaq.
Bildirilir ki, görüşdə, əsasən, üçtərəfli əməkdaşlıq, ölkələr arasında iqtisadi əməkdaşlıq məsələləri müzakirə olunacaq.
Görüşdən sonra nazirlərin birgə mətbuat konfransı nəzərdə tutulur.
A.H.
www.oxu.az
"
"İlham Əliyev yeni agentliyin strukturunu təsdiq etdi – FƏRMANPrezident İlham Əliyev Azərbaycan Avtomobil Yolları Dövlət Agentliyinin fəaliyyətinin təmin edilməsi haqqında fərman imzalayıb.
Oxu.Az xəbər verir ki, sənədə əsasən, “Azərbaycan Avtomobil Yolları Dövlət Agentliyinin Nizamnaməsi” təsdiq edilib.
Nazirlər Kabinetinə Azərbaycan Avtomobil Yolları Dövlət Agentliyinin (bundan sonra – Agentlik) fəaliyyətinin təmin edilməsi ilə əlaqədar Azərbaycan Respublikası qanunlarının uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etmək; Azərbaycan Respublikası Prezidentinin aktlarının bu Fərmana uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etmək; “Azəravtoyol” Açıq Səhmdar Cəmiyyətinin balansında olan əmlakın Agentlik dövlət qeydiyyatına alındığı gündən Agentliyin balansına verilməsini bir ay müddətində həll etmək; Azərbaycan Respublikası Nazirlər Kabinetinin normativ hüquqi aktlarının bu Fərmana uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat vermək; mərkəzi icra hakimiyyəti orqanlarının normativ hüquqi aktlarının bu Fərmana uyğunlaşdırılmasını nəzarətdə saxlamaq və bunun icrası barədə beş ay müddətində Azərbaycan Respublikasının Prezidentinə məlumat vermək; bu Fərmandan irəli gələn digər məsələləri həll etmək tapşırılıb.
Agentliyə dövlət qeydiyyatına alınması üçün bu Fərmanın qüvvəyə mindiyi tarixdən etibarən üç gün müddətində “Hüquqi şəxslərin dövlət qeydiyyatı və dövlət reyestri haqqında” Azərbaycan Respublikasının Qanunu ilə müəyyən edilmiş qaydada Azərbaycan Respublikasının Vergilər Nazirliyinə müraciət etmək; dövlət qeydiyyatına alındığı gündən etibarən üç gün müddətində bu barədə Azərbaycan Respublikasının Nazirlər Kabinetinə məlumat versin; işçilərinin say həddini və əməkhaqlarını bir ay müddətində təsdiq etmək tapşırılıb.
Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Fərmana uyğunlaşdırılmasını təmin edib Nazirlər Kabinetinə məlumat verməlidir.
S.B.
www.oxu.az
"
"İran XİN rəhbəri İlham Əliyevlə danışıqlarda – VİDEO + YENİLƏNİBAzərbaycan prezidenti İlham Əliyev İran İslam Respublikasının xarici işlər naziri Məhəmməd Cavad Zərifin başçılıq etdiyi nümayəndə heyətini qəbul edib.
Oxu.Az-ın məlumatına görə, dövlət başçısı ölkələrimiz arasında əməkdaşlığın səviyyəsindən məmnunluğunu bildirib, birgə layihələrin həyata keçirilməsi ilə bağlı yaxşı nəticələrin əldə olunduğunu deyib.
İstanbulda İran prezidenti Həsən Ruhani ilə qısa söhbətini xatırladan prezident İlham Əliyev söhbət zamanı ikitərəfli münasibətlərimizin uğurlu inkişafı ilə bağlı fikir mübadiləsi apardıqlarını qeyd edib. İran xarici işlər nazirinin Azərbaycana bir ayda ikinci dəfə səfər etməsinin əlaqələrimizin yüksək səviyyəsinin göstəricisi olduğunu deyən dövlət başçısı bu səfərin ikitərəfli münasibətlərimizin gündəliyi ilə bağlı məsələlərin müzakirəsi üçün yaxşı imkan yaratdığını bildirib.
Azərbaycan-Türkiyə-İran xarici işlər nazirlərinin üçtərəfli görüşünə toxunan prezident İlham Əliyev bu görüşlərin artıq mütəmadi xarakter almasının önəmini qeyd edib, qardaş qonşu dövlətlərin nazirləri arasında keçirilən bu görüşü yaxşı bir təşəbbüs kimi dəyərləndirib.
İranın xarici işlər naziri isə ölkəmizə son ayda ikinci dəfə səfər etməsinin və Azərbaycan prezidenti ilə görüşünün ikitərəfli münasibətlərimizin inkişafı baxımından önəmini vurğulayıb. O, Həsən Ruhaninin prezidentliyi dövründə əlaqələrimizin çox yüksək səviyyəyə qalxmasından İran tərəfinin böyük məmnunluq hissi keçirdiyini bildirib.
Bakıda keçirilən Azərbaycan-Türkiyə-İran xarici işlər nazirlərinin üçtərəfli görüşünə toxunan Məhəmməd Cavad Zərif bu formatda görüşlərin əhəmiyyətini vurğulayıb və gələcəkdə də davam etdiriləcəyinə əminliyini ifadə edib.
Söhbət zamanı ölkələrimiz arasında bank, enerji, nəqliyyat, ticarət, sərmayə qoyuluşu sahələrində əlaqələrin perspektivləri ətrafında fikir mübadiləsi aparılıb.

19:15
Azərbaycan prezidenti İlham Əliyev İran İslam Respublikasının xarici işlər naziri Məhəmməd Cavad Zərifin başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir. 
S.B.
www.oxu.az
"
"Azərbaycan Dövlət İnformasiya Agentliyi publik hüquqi şəxsə çevrilir - FƏRMANPrezident İlham Əliyev Azərbaycan Dövlət İnformasiya Agentliyinin (AZƏRTAC-ın) fəaliyyətini təmin etmək məqsədi ilə Fərman imzalayıb.
Azərbaycan Respublikası Konstitusiyasının 109-cu maddəsinin 32-ci bəndini rəhbər tutaraq, Azərbaycan Dövlət İnformasiya Agentliyinin (AZƏRTAC-ın) fəaliyyətini təmin etmək məqsədi ilə qərara alıram:
1. “Azərbaycan Dövlət İnformasiya Agentliyinin (AZƏRTAC-ın) Nizamnaməsi” təsdiq edilsin (əlavə olunur).
2. Azərbaycan Dövlət İnformasiya Agentliyində (AZƏRTAC-da) (bundan sonra – Agentlik) təsisçinin səlahiyyətlərinin həyata keçirilməsi aşağıdakılara həvalə edilsin:
2.1. Azərbaycan Respublikasının Prezidentinə:
2.1.1. Agentliyin nizamnaməsinin təsdiq olunması, nizamnamə fondunun miqdarının müəyyən edilməsi;
2.1.2. icra orqanının yaradılması, onun səlahiyyətlərinin müəyyənləşdirilməsi və səlahiyyətlərinə vaxtından əvvəl xitam verilməsi;
2.1.3. Agentliyin yenidən təşkili və ləğvi;
2.2. Azərbaycan Respublikasının Nazirlər Kabinetinə:
2.2.1. Agentliyin işçilərinin say həddinin və illik maliyyə hesabatlarının təsdiq edilməsi;
2.2.2. təsərrüfat cəmiyyətlərinin yaradılmasına və ya onlarda iştirak etməyə, idarə, filial və nümayəndəliklərinin yaradılmasına razılıq verilməsi;
2.2.3. xalis aktivlərinin dəyərinin 25 faizindən artıq məbləğdə olan əqdin (xüsusi əhəmiyyətli əqdin) və aidiyyəti şəxslə dəyəri publik hüquqi şəxsin aktivlərinin 5 faizini və daha çox hissəsini təşkil edən əqdin bağlanmasına razılıq verilməsi;
2.3. Agentliyə:
2.3.1. inkişaf istiqamətlərinin müəyyənləşdirilməsi;
2.3.2. strukturunun təsdiqi.
3. Müəyyən edilsin ki:
3.1. Agentliyin ilkin nizamnamə fondu dövlət büdcəsinin vəsaiti hesabına formalaşır və 25.000.000 (iyirmi beş milyon) manat təşkil edir;
3.2. Azərbaycan Dövlət İnformasiya Agentliyinin (AZƏRTAC-ın) balansındakı dövlət əmlakı qiymətləndirilərək Agentliyin nizamnamə fondunda əksini tapır;
3.3. Agentliyin fəaliyyətinə rəhbərliyi həyata keçirən orqan 5 üzvdən ibarət İdarə Heyətidir;
3.4. İdarə Heyətinin sədrinin və sədr müavinlərinin vəzifəyə təyin və vəzifədən azad edilməsi Azərbaycan Respublikasının Prezidenti tərəfindən, digər 2 üzvünün vəzifəyə təyin və vəzifədən azad edilməsi Azərbaycan Respublikasının Nazirlər Kabineti tərəfindən həyata keçirilir.
4. Azərbaycan Respublikasının Nazirlər Kabineti:
4.1. Azərbaycan Respublikası Prezidentinin aktlarının bu Fərmana uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etsin;
4.2. Azərbaycan Respublikası Nazirlər Kabinetinin normativ hüquqi aktlarının bu Fərmana uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat versin;
4.3. Azərbaycan Dövlət İnformasiya Agentliyinin (AZƏRTAC-ın) balansında olan əmlakın Agentlik publik hüquqi şəxs kimi dövlət qeydiyyatına alındığı gündən onun balansına verilməsini bir ay müddətində təmin etsin;
4.4. Agentliyin İdarə Heyəti üzvlərinin və digər işçilərinin əməkhaqlarını bir ay müddətində Azərbaycan Respublikasının Prezidenti ilə razılaşdırmaqla təsdiq etsin;
4.5. mərkəzi icra hakimiyyəti orqanlarının normativ hüquqi aktlarının bu Fərmana uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat versin;
4.6. bu Fərmandan irəli gələn digər məsələləri həll etsin.
5. Agentlik:
5.1. dövlət qeydiyyatına alınması üçün bu Fərmanın qüvvəyə mindiyi tarixdən etibarən üç gün müddətində “Hüquqi şəxslərin dövlət qeydiyyatı və dövlət reyestri haqqında” Azərbaycan Respublikasının Qanunu ilə müəyyən edilmiş qaydada Azərbaycan Respublikasının Vergilər Nazirliyinə müraciət etsin;
5.2. strukturunu bir ay müddətində Azərbaycan Respublikasının Prezidenti ilə razılaşdırmaqla təsdiq etsin.
6. Azərbaycan Respublikasının Vergilər Nazirliyi Agentliyin dövlət qeydiyyatı ilə bağlı zəruri tədbirləri həyata keçirsin.
7. Azərbaycan Respublikasının Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Fərmana uyğunlaşdırılmasını təmin edib Azərbaycan Respublikasının Nazirlər Kabinetinə məlumat versin.
www.oxu.az
"
"DTX Mədəniyyət Mərkəzinin əməkdaşları təltif edilib - SİYAHIPrezident İlham Əliyev Azərbaycan Dövlət Təhlükəsizliyi Xidmətinin (DTX) Mədəniyyət Mərkəzinin nəzdində orta musiqi məktəbinin əməkdaşlarına “Əməkdar müəllim” fəxri adının verilməsi haqqında sərəncam imzalayıb.
Oxu.az trend-ə istinadən bildirir ki, sərəncamda Azərbaycanda musiqi təhsilinin inkişafındakı xidmətlərinə görə Dövlət Təhlükəsizliyi Xidmətinin Mədəniyyət Mərkəzinin nəzdində orta musiqi məktəbinin aşağıdakı əməkdaşlarına “Əməkdar müəllim” fəxri adı verilməsi qeyd edilir:
Hüseynova Elmira Bahadur qızı
Əsədova Nailə Əsəd qızı
İsmayılov Zakir Xeyrulla oğlu
Dövlət başçısının digər sərəncamı ilə Azərbaycanda musiqi təhsilinin inkişafındakı xidmətlərinə görə Dövlət Təhlükəsizliyi Xidmətinin Mədəniyyət Mərkəzinin nəzdində orta musiqi məktəbinin aşağıdakı əməkdaşları “Tərəqqi” medalı ilə təltif ediliblər:
Kərimova Elnurə Camal qızı
Tağıyeva Leyla Əliyevna
C.İ.
www.oxu.az
"
"Prezident memarları təltif etdi - SİYAHIPrezident İlham Əliyev Azərbaycan memarlarına “Əməkdar memar” fəxri adının verilməsi haqqında sərəncam imzalayıb.
Oxu.az  trend-ə istinadən xəbər verir ki, sərəncamda Azərbaycanda memarlığın inkişafında xidmətlərinə görə aşağıdakı şəxslərə “Əməkdar memar” fəxri adı verilməsi qeyd edilib :
Baybekov Ravil Saleh oğlu
Cəfərov Xəlil Ələkbər oğlu
Miralayev Fəxrəddin Böyük oğlu
Namazov Müsədin Əhməd oğlu.
C.İ.
www.oxu.az
"
"Məhəmməd Cavad Zərif Azərbaycana gəldiİran xarici işlər naziri Məhəmməd Cavad Zərif Azərbaycana gəlib.
Oxu.Az APA-ya istinadən xəbər verir ki, sabah o, Azərbaycan-İran-Türkiyə xarici işlər nazirlərinin beşinci üçtərəfli görüşünə qatılacaq.
Görüşdə əsasən üçtərəfli əməkdaşlıq, ölkələr arasında iqtisadi əməkdaşlıq məsələləri müzakirə olunacaq.
Görüşdən sonra nazirlərin birgə mətbuat konfransı nəzərdə tutulur.
A.H.
www.oxu.az
"
"Deputatdan Azərbaycan-İsrail münasibətlərinə ŞƏRH“İsrail-Azərbaycan münasibətləri son on illər ərzində uğurla inkişaf edib. Bunu ən müxtəlif beynəlxalq tədbirlərdə, yaxud hadisələrdə Azərbaycan və İsrail arasında müsbət anlaşma mühiti nümayiş etdirib”. 
Bu barədə Oxu.Az-a millət vəkili Zahid Oruc bildirib.
 
""Bəzi siyasi qüvvələr zənn edirdi ki, İslam dünyasının bir parçası kimi, eləcə də, Ərəb dünyası ilə əhatə olunması və münaqişələr fonunda Azərbaycanın Təl-Əvivlə münasibətləri qarşıdurmalar, siyasi savaşlar, konfrontasiyalarla müşayiət ediləcək. Lakin bu gözləntilər özünü doğrultmadı.
Hətta Azərbaycanın özünə strateji müttəfiq saydığı dövlətlərlə münasibətlərinin kəskinləşdiyi dövrlərdə də Təl-Əviv – Bakı əlaqələri öz yerində qaldı.  Bu münasibətlər get-gedə dərinləşərək, sonralar başqa ölkələr arasındakı əlaqələrin də çözümündə rol oynadı. 
Qeyd etmək lazımdır ki, İsrail-Azərbaycan əlaqələri yalnız siyasi və iqtisadi deyil, hərbi istiqamətdə də inkişaf edir. Belə ki, dünya silah bazarına ən müasir texnikanı çıxaran İsrailin Azərbaycana silah satması nəticəsində regionda təhlükəsizliyimiz güclənib. 
Bəzi siyasi qüvvələr İsrailin Azərbaycanın üzərindən İranla müharibə aparmaq üçün Bakı ilə əlaqələri inkişaf etdirdiyini əsas gətirirdilər. Lakin İsrail və İran arasında az qala silahlı hərbi toqquşmaların başlayacağı real gündəmə çıxanda da Azərbaycan həmin məsələlərdə öz neytrallığını qoruyub saxlayıb.  
Vurğulamaq lazımdır ki, Azərbaycanın İslam Əməkdaşlığı formatında xüsusi bir missiyanı daşıması, yaxud Qüdslə bağlı İstanbulda keçirilən toplantıda iştirak etməsi Bakının İsraili tanımaması, onu bütün bəlaların səbəbkarı kimi qələmə verənlərin mövqeyini bölüşməsi demək deyil. Həmin toplantıya hər bir dövlət öz mövqeyi ilə qatılmışdı. Azərbaycan liderinin açıqlamaları hüquq kontekstində BMT-nin sənədlərinə istinad müstəvisində qoyuldu. 
Xatırladım ki, ötən il İsrailin baş naziri Benyamin Netanyahu Bakıya rəsmi səfərlə gəlmişdi. Ölkə lideri səfərinin sonunda bəyanatla çıxış edərək bildirmişdi ki, İsrail Azərbaycan münasibətləri İslam aləmi ilə əlaqələr üçün yaxşı model ola bilər.
Bu sözün də əsası var. Çünki dünyada çox böyük maliyyə imkanlarına və siyasi nüfuza malik olan Yəhudi dünyası Azərbaycana hər zaman yaxın və isti münasibətlər göstərir. Bizim cəmiyyətimizin müəyyən hissəsi də onlarda ibarətdir. İsraillə münasibətlərimizin əsasında dayanan fundament  son dərəcə önəmlidir, tarixə dayanıb, ortaq maraqlar mövcuddur. Hesab edirəm ki, ən ağır, ən çətin böhranlı situasiyalarda da qeyd etdiyimiz elementlər imkan verəcək ki, hər bir məsələdə çözüm tapılsın"".
Nigar Orucova
www.oxu.az
"
"Amerikalı politoloq: Dağlıq Qarabağ münaqişəsi həll olunmadan Ermənistanın gələcəyi yoxdurDağlıq Qarabağ münaqişəsi həll olunmadan Ermənistanın gələcəyi yoxdur.
Oxu.Az xəbər verir ki, bunu Trend-ə müsahibəsində “Dağlarda ölüm. Xocalıda hərbi cinayət və Dağlıq Qarabağ münaqişəsi” kitabının müəllifi Raul Louri Kontreras deyib.
Onun kitabı Xocalı soyqırımı haqqında ABŞ-da nəşr olunmuş və satışa çıxarılmış ilk kitabdır.
Müəllif qeyd edib ki, 1992-ci ildə, bu hadisələr baş verərkən ABŞ-da cəmiyyət prezident seçkiləri ilə məşğul idi və dünyada nələrin baş verdiyindən xəbəri yox idi: “Mən Dağlıq Qarabağ barədə “New York Times”da “dondurulmuş münaqişələr” haqqında oxuyarkən xəbər tutdum. Mən həmin illər ermənilər tərəfindən girov götürülmüş iki qadınla söhbət etdim və onların dedikləri əsasında kitab yazdım. Qadınlardan birinin danışdığı o qədər təsirli idi ki, mən ağladım. Çünki onların hansı çətinliklərdən keçdiyini təsəvvür etdim”.
ATƏT Minsk qrupunun həmsədri qismində ABŞ-ın Dağlıq Qarabağ münaqişəsinin həllində necə kömək edə biləcəyi sualına cavab verən R.L.Kontreras deyib ki, ABŞ Ermənistana qarşı sanksiyalar tətbiq etməlidir: “Erməni qoşunlarının Azərbaycanın işğal olunmuş ərazilərindən çıxarılması və Ermənistan-Azərbaycan Dağlıq Qarabağ münaqişəsinin həlli ABŞ-ın marağındadır. Dağlıq Qarabağ Azərbaycanın ayrılmaz hissəsidir və beynəlxalq ictimaiyyət bu faktı qəbul edir. ABŞ Ermənistana qarşı sanksiyalar tətbiq etməli və ABŞ tərəfindən heç bir yardım almayacağını bildirməlidir. Ermənistan çox kasıb ölkədir və ABŞ-dan ala biləcəyi istənilən köməyə ehtiyacı var. Ona görə də onlar bu tələbləri yerinə yetirməli olacaqlar”.
Onun sözlərinə görə, hazırda Azərbaycan torpaqlarının işğalı ilə bağlı Ermənistan bütün əhəmiyyətli nəqliyyat və enerji layihələrindən təcrid olunub: “Ermənistan qoşunlarını Azərbaycanın işğal olunmuş ərazilərindən çıxarmaqla böyük səmərə əldə edə bilərdi. Ermənistan həmin layihələrə qoşula və tranzit ölkə kimi dividendlər əldə edə bilərdi. Amma indiki şərtlərdə Ermənistanın gələcəyi yoxdur”.
A.H.
www.oxu.az
"
"Mədət Quliyev Vladimir Putinlə görüşübRusiyanın paytaxtı Moskva şəhərində MDB-yə üzv dövlətlərin Təhlükəsizlik və xüsusi xidmət orqanları rəhbərləri Şurasının (SORB) 43-cü iclası keçirilib.  
Dövlət Təhlükəsizliyi Xidmətinin (DTX) İctimai əlaqələr şöbəsindən Oxu.Az-a verilən məlumata görə, iclasda DTX-nin rəisi, general-leytenant Mədət Quliyevin rəhbərlik etdiyi nümayəndə heyəti iştirak edib.  
M.Quliyev iclasda çıxış edərək bildirib ki, hazırda beynəlxalq terrorçu təşkilatların fəaliyyət göstərdikləri ərazilərdə yaranmış şəraitin fonunda dini ekstremistlərin aktivləşməsi cəhdlərinə qarşı səngimədən mübarizə aparılmalıdır. O, bu baxımdan, regional və beynəlxalq təhlükəsizliyin təmin olunmasında təhdid və hədələr barədə əldə edilmiş qabaqlayıcı əməliyyat məlumatları mübadiləsinin intensivləşdirilməsinin, həmçinin terrorçuluğa, ekstremizmə və radikalizmə qarşı səmərəli təbliğat işinin gücləndirilməsinin vacibliyini qeyd edib.
İclasda təhlükəsizlik sahəsində əməkdaşlıq perspektivləri üzrə aparılmış müzakirələrdə Yaxın Şərq və Orta Asiyadakı son vəziyyətə xüsusi diqqət yetirilib, yeni reallıqlar nəzərə alınmaqla MDB-yə üzv dövlətlərin beynəlxalq terrorçuluq və ekstremizmin müxtəlif zorakı təzahürlərinə qarşı mübarizənin fəallaşdırılması və təkmilləşdirilməsi məsələləri ətrafında fikir mübadiləsi aparılıb. Bundan başqa, SORB yanında Elmi-texniki əməkdaşlıq, İnformasiya təhlükəsizliyi, İbtidai istintaq sahəsində əməkdaşlıq, Narkotik vasitələrin və psixotrop maddələrin beynəlxalq qanunsuz dövriyyəsi ilə mübarizə üzrə komissiyaların fəaliyyətlərinin yekunları qiymətləndirilib. Eləcə d,ə SORB-un və MDB Antiterror mərkəzinin 2018-ci il üçün fəaliyyət planları müzakirə olunub. 
Rusiya prezidenti Vladimir Putin tədbirdə iştirak edən nümayəndə heyətlərinin rəhbərlərini qəbul edib. 
DTX-nin nümayəndə heyəti Rusiyanın dövlət təhlükəsizlik orqanlarının yaranmasının 100 illiyi münasibətilə keçiriləcək bayram tədbirlərində iştirak edəcək.
A.H.
www.oxu.az
"
"Saakaşvilinin azərbaycanlı tərəfdarı Oktyabr sarayına hücumdan danışdıNə “Yeni qüvvələr hərəkatı” partiyasının lideri Mixeil Saakaşvili, nə də onun tərəfdarlarına Kiyevdəki Oktyabr sarayına hücum etmək sərf edirdi.
Oxu.Az-ın məlumatına görə, bu barədə “Ukrayna azərbaycanlılarının birləşmiş diasporası” Ümumukrayna ictimai təşkilatının sədri Hikmət Cavadov bildirib: ""Tarix gözəl müəllimdir. O, bugünlərdə baş verən bu və ya digər hadisələri, müxtəlif ölkələrdə baş verənləri xatırlamaqla qiymətləndirməyə imkan verir. Ukrayna, bir çox mütəxəssislərin fikrincə, əksər parametrlərinə görə Hitler Almaniyasının əməllərini xatırladan təcavüzün qurbanıdır. Rusiya törətdiyi cinayətlərdə digər ölkələri ittiham etməyə adət edib. Bir sözlə, “Reyxstaqa təhrik etmək” adi haldır. Ona görə də Ukraynada bu manevri həyata keçirmək cəhdini müşahidə etmək mənə heyrətamiz gəlir.
Yanılmağı çox istərdim. Lakin böyük ehtimalla, provokasiyanın arxasında Mixeil Saakaşvili və onun tərəfdarlarının üzərində ictimai məhkəmə qurmaq istəyənlər dayanır. Provokasiya deyərkən, Oktyabr sarayına hücumu nəzərdə tuturam, mən bunu başqa cür adlandıra bilmirəm. Onların qaldırdıqları problemlərdən, dünyanın aparıcı KİV-lərinin yazdıqları korrupsiyadan cəmiyyətin diqqətini kim yayındırmaq istəyir?! Şübhəsiz ki, bu qüvvələr Saakaşvilinin ünvanına yönəlmiş ittihamlarla nəticələnən şou hazırlamağa qadirdirlər. Dekabrın 17-də baş tutan mitinqin iştirakçısı kimi bütün məsuliyyətimlə, Saakaşvilinin öz tərəfdarlarını Oktyabr sarayına hücum etməməyə səslədiyini bildirirəm.
Bu qüvvələr onların hakimiyyəti saxlamaq planlarına təhdid olan Saakaşvilini, eləcə də, bütün etiraz hərəkatını nüfuzdan salmaqda maraqlıdırlar. Nə Mixeil Saakaşvili, nə də onun tərəfdarlarına Oktyabr sarayına hücum etmək sərfəli idi. Lakin bu, öz siyasi opponentlərini siyasi meydandan kənarlaşdırmağı, Ukraynanı asanlıqla qarət vasitəsi olan senzura və diktaturanı yeritməyi arzulayanlar üçün sərfəlidir"".
Nigar Orucova
www.oxu.az
"
"Azad Rəhimov Gənclər evləri şəbəkəsindən danışdı""Gənclər evlərini dünyanın ən qabaqcıl texnologiyaları ilə təmin etməyə çalışırıq"".
Oxu.Az Trend-ə istinadla xəbər verir ki, bunu bu gün Binəqədi rayon Gənclər Evində “Azərbaycan hökumətinin BMT ilə Gənclər evlərinə dair birgə təşəbbüsü” pilot layihəsinin təqdimatında çıxış edən gənclər və idman naziri Azad Rəhimov bildirib.
O qeyd edib ki, Azərbaycan əhalisinin 60 faizindən çoxunu gənclər təşkil edir və gənclərə dövlət tərəfindən lazımi qayğı göstərilir.
Nazir bildirib ki, Azərbaycan prezidenti İlham Əliyev gənclərlə bağlı üç dövlət proqramı təsdiq edib və üçüncü proqram 2017-2021-ci illəri əhatə edir: ""Dövlət proqramları gənclərin həyatında bütün istiqamətləri əhatə edib. Birinci və ikinci proqram uğurla icra edilib"".
A.Rəhimov əlavə edib ki, gənclərlə bağlı uğurlu layihələrdən biri də Gənclər evləri şəbəkəsinin yaradılması idi: ""Hazırda Azərbaycanda 40-dan artıq Gənclər Evi və mərkəzi fəaliyyət göstərir. Biz çalışırıq ki, Gənclər evləri dünyanın ən qabaqcıl texnologiyaları ilə təmin edilsin, həmin evlər gənclər üçün faydalı olsun. Biz bu istiqamətdə beynəlxalq təşkilatların təcrübəsindən istifadə etməyə çalışırıq”.
E.Ə.
www.oxu.az
"
"Ərdoğan müğənninin qızının nikah şahidi oldu - FOTOTürkiyəli müğənni Ahmet Özhanın qızı Fatma Özgül Ömer Faruk Albayrak ilə ailə qurub.
Oxu.Az Türkiyə KİV-ə istinadla xəbər verir ki, cütlüyün nikahında Türkiyə prezidenti Rəcəb Tayyip Ərdoğan, enerji və təbii sərvətlər naziri Berat Albayrak şahidlik edib. 
Mərasimdə birinci xanım Əminə Ərdoğan, nazirin həyat yoldaşı Esra Albayrak, məşhur müğənni Emel Sayın, sənət və siyasət aləmindən digər tanınmış simalar da iştirak edib. 











A.S.
www.oxu.az
"
"Zakir Həsənov Anjey Kaspşik ilə görüşdüMüdafiə naziri, general-polkovnik Zakir Həsənov ATƏT-in fəaliyyətdə olan sədrinin şəxsi nümayəndəsi Anjey Kaspşik ilə görüşüb.
Nazirliyin mətbuat xidmətindən Oxu.Az-a  verilən məlumata görə, görüşdə qoşunların təmas xəttindəki hazırkı vəziyyət, keçirilən monitorinqlərin nəticələri və münaqişənin həllinə dair fikir mübadiləsi aparılıb.
A.H.
www.oxu.az
"
"Qarabağa yeni hərbi prokuror təyin edilibQarabağa yeni hərbi prokuror təyin edilib.
Oxu.Az APA-ya istinadən xəbər verir ki, bu barədə baş prokuror Zakir Qaralov müvafiq əmr imzalayıb.
Əmrə əsasən, Respublika Hərbi Prokurorluğunun təşkilat-analitik şöbəsinin rəisi Fərid Şükürov tutduğu vəzifədən azad edilərək, Qarabağ hərbi prokuroru vəzifəsinə təyin olunub.
www.oxu.az
"
"Nazir yeni nəsil şəxsiyyət vəsiqələrinin veriləcəyi tarixi açıqladıAzərbaycandakı Amerika Ticarət Palatası (“AmCham Azərbaycan”) “Hewlett Packard Enterprise” (HP) şirkətinin dəstəyi ilə öz üzvləri üçün nəqliyyat, rabitə və yüksək texnologiyalar naziri Ramin Quluzadənin iştirakı, diplomatik korpusun nümayəndələri də daxil olmaqla, təqribən 150 nəfərin iştirakı ilə tədbir keçirilib.
Oxu.Az xəbər verir ki, R.Quluzadə Strateji Yol Xəritəsi ilə müəyyən edilmiş hədəflərə çatmaq üçün Bakıda və regionlarda genişzolaqlı şəbəkə qurulduğunu, yeni texnologiyalar - o cümlədən, LTE texnologiyası tətbiq olunduğunu qeyd edib. Azərbaycanın regionun ən təhlükəsiz Data Mərkəzinə malik olduğunu xatırladan nazir Yevlax şəhərində Ehtiyat Data Mərkəzinin qurulduğunu bildirib. Mərkəzin fəaliyyətinin genişləndirilməsi üçün bu yaxınlarda “Microsoft” şirkəti ilə memorandum imzalandığı diqqətə çatdırılıb.
Nazir müasir iqtisadi münasibətlər və inkişaf üçün İKT-nin tətbiqinin qaçılmaz olduğunu vurğulayıb. O, bunun üçün elektron mühitin genişləndirilməsinin vacibliyini qeyd edib.
“Elektron xidmətlərin cəmləşdiyi vahid platforma olan “Elektron hökumət” portalı vasitəsilə ümumilikdə 89 qurum tərəfindən vətəndaşlara 440 elektron xidmət göstərilir. Bu say daim artırılır. Portalın daimi istifadəçilərinin sayı 700 mindir. Ümumilikdə elektron xidmətlərə müraciət sayı isə 60 milyonu ötüb. Bilirsiniz ki, elektron mühitin inkişafı üçün vacib infrastrukturlardan biri də elektron imzadır. 2019-cu ildə yeni nəsil şəxsiyyət vəsiqələrinin vətəndaşlara verilməsi nəzərdə tutulur ki, bu şəxsiyyət vəsiqələrində e-imza sertifikatlarının yerləşdirilməsi təmin ediləcək. Hesab edirəm ki, şəxsiyyət vəsiqələrində e-imzanın tətbiqi elektron xidmətlərin və mühitin inkişafına çox müsbət təsir edəcək. “Elektron imza” sertifikatlarının ölkələr arasında qarşılıqlı tanınması ilə bağlı ardıcıl işlər aparılır və  inanırıq ki, bu, iş adamları üçün yeni imkanlar açacaq. İKT sektorunda həyata keçirilən işlərin nəticəsi kimi, beynəlxalq reytinqlərdə əldə etdiyimiz göstəriciləri də diqqətinizə çatdırmaq istərdim”, - deyə o vurğulayıb.
Nazirin sözlərinə görə, Azərbaycan Beynəlxalq Telekommunikasiya İttifaqının 2017-ci il üçün İKT-nin İnkişaf İndeksi üzrə hesabatında dünya ölkələri arasında 65-ci yeri tutur: İqtisadi Əməkdaşlıq Təşkilatına üzv dövlətlər arasında isə 2-ci yerdədir. Nəzərinizə çatdırım ki, Azərbaycan əhalisinin təqribən 80%-i internet istifadəçisidir və ölkəmizdə mobil rabitə abunəçilərinin sayı əhalinin 106%-ni təşkil edir”.
Sektor üzrə həyata keçirilən digər layihələrdən danışarkən nazir “Elektron ticarət”in inkişafına hesablanan “Poçt HUB” layihəsini qeyd edib. O bildirib ki, layihəyə əsasən, Çindən sifariş olunan e-ticarət  məhsulları ""Silk Way"" aviaşirkəti vasitəsilə Azərbaycana gətirilir, “Azərpoçt” bu məhsulları tranzit mərkəzdə çeşidləyir və ünvanı üzrə göndərir. Hazırda dünyanın 17 ölkəsi ilə, o cümlədən ABŞ-la bu istiqamətdə əməkdaşlıq edilir.
Azərbaycan hökumətinin təşəbbüsü ilə reallaşdırılması nəzərdə tutulan “Trans-Avrasiya Super İnformasiya Magistralı” layihəsindən danışan R.Quluzadə bildirib ki, bu il “Bakutel-2017” sərgi-konfransı çərçivəsində iştirakçı ölkə və operatorlarla həlledici görüş keçirilib və layihənin reallaşdırılması üçün birgə büdcənin yaradılması tam olaraq razılaşdırılıb.
Bundan başqa, nazir regionda ilk olaraq Azərbaycanda ən effektiv və müasir səviyyədə sterilizasiya aparılmasına imkan verən yüksək gücə və məhsuldarlığa malik Radiasion Sterilizasiya qurğusu yaradıldığını və bunun iş adamlarına beynəlxalq standartlara cavab verən steril məhsullar istehsal etməyə imkan yaratdığını bildirib.
Startapçılar üçün münbit şərait və ekosistem yaradıldığını deyən R.Quluzadə bunu dövlətin innovativ iqtisadiyyatın perspektiv inkişafına ən real dəstəyi kimi qiymətləndirib. O, yeni İnnovasiya Mərkəzinin yaradılmasının planlaşdırıldığını da qeyd edib.
Azərbaycanın beynəlxalq tranzit daşımalar üçün əlverişli coğrafi mövqeyə malik olduğunu vurğulayan nazir yeni istifadəyə verilən Bakı-Tbilisi-Qars dəmiryolunu Avropanı Asiya ilə birləşdirən ən qısa və etibarlı yol adlandırıb: “Bu gün ölkəmizdə avtomobil yolları yenilənir. Şimal-Cənub nəqliyyat dəhlizinin inkişafına investisiya qoyulur. Ələt qəsəbəsində yeni beynəlxalq dəniz limanının inşasını xüsusi qeyd etmək istərdim. Bu layihə Azərbaycanın tranzit nəqliyyat-logistika qovşağına çevrilməsində böyük əhəmiyyətə malikdir”.








A.H.
www.oxu.az
"
"Bakıda Həştərxan Biznes Mərkəzinin təməli qoyuldu - FOTODekabrın 19-da Bakıda Həştərxan Biznes Mərkəzinin təməli qoyulub.
Oxu.Az xəbər verir ki, təməlqoyma mərasimində Azərbaycan prezidentinin ictimai-siyasi məsələlər üzrə köməkçisi Əli Həsənov, Rusiya Federasiyasının Həştərxan vilayətinin qubernatoru Aleksandr Jilkin, digər rəsmi şəxslər, iş adamları və ictimaiyyətin nümayəndələri iştirak ediblər.
Prezidentin ictimai-siyasi məsələlər üzrə köməkçisi Əli Həsənov bildirib ki, Azərbaycanla Həştərxan vilayəti arasında qədim ticari-iqtisadi və humanitar əlaqələr mövcuddur. Bu gün Bakıda təməlini qoyduğumuz Həştərxan Biznes Mərkəzi ölkələrimiz arasındakı əməkdaşlığın inkişafına yeni impuls verəcək.
Rusiya Federasiyasının Həştərxan vilayətinin qubernatoru Aleksandr Jilkin qeyd edib ki, bu biznes mərkəzi ölkələrimiz, o cümlədən ayrı-ayrı regionlar arasında ticari-iqtisadi əlaqələrin möhkəmlənməsi işinə xidmət edəcək.
Həştərxanda da Azərbaycan Biznes Mərkəzinin inşa olunduğunu vurğulayan qubernator deyib ki, bu, vilayətdə logistik qovşağın yaradılmasına, iş adamlarımız arasında əlaqələrin daha da genişlənməsinə təkan verəcək.
Həştərxanda bir neçə layihənin reallaşmasına verdiyi dəstəyə görə Azərbaycan prezidenti İlham Əliyevə minnətdarlığını bildirən qubernator Aleksandr Jilkin başa çatmaqda olan 2017-ci ildə Rusiya ilə Azərbaycan arasında xarici ticarət dövriyyəsinin daha da artdığını və bu dinamikanın qarşıdan gələn ildə də davam edəcəyinə əminliyini vurğulayıb.
Sonra Bakıda Həştərxan Biznes Mərkəzinin təməli qoyulub.
Həştərxan Biznes Mərkəzinin ümumi sahəsi beş min kvadratmetrdən çox olacaq. Beş mərtəbədən ibarət olacaq bu çoxfunksiyalı binada sərgi-ticarət, konfrans, fitnes zalları fəaliyyət göstərəcək, ofis otaqları, mini hotel yaradılacaq.











A.H.
www.oxu.az
"
"I vitse-prezidentin köməkçisindən gənclərə çağırış: Aktiv olun""Azərbaycanda gənclər siyasəti sahəsində aparılan işləri əlaqələndirmək və effektivliyi təmin etmək üçün Prezident Administrasiyasında Gənclər siyasəti və idman məsələləri şöbəsi yaradılıb”.
Oxu.Az APA-ya istinadən xəbər verir ki, bunu Gənclər Təşkilatlarının III Milli Konqresində çıxışı zamanı Prezident Administrasiyası Gənclər siyasəti və idman məsələləri şöbəsinin müdiri, birinci vitse-prezidentin köməkçisi Yusuf Məmmədəliyev bildirib.
Y. Məmmədəliyev deyib ki, PA Gənclər siyasəti və idman məsələləri şöbəsi qısa müddətdə 100-dən artıq gənclər təşkilatlarının nümayəndələri ilə görüş keçirib, regionlarda gənclərlə fikir mübadiləsi aparıb: ""Bu görüşlər zamanı regionlar üzrə ixtisaslaşan gənclər təşkilatlarının formalaşdırılması, ekspert bankının yaradılması, layihələrinin innovativ hazırlanması məsələləri müzakirə olunub”.
Şöbə müdiri qeyd edib ki, Azərbaycan regionun siyasi, iqtisadi və hərbi lideridir: ""Gənclər təşkilatları birbaşa gənclərlə ünsiyyətdə olmalı, onların problemlərini nəzərə almalı, bu istiqamətdə layihələr həyata keçirilməlidir. Gənclər təşkilatlarında önəmli məsələlərdən biri də gənclərin təmsilçiliyidir. Gənclər təşkilatlarında qərar qəbul etmə prosesində məhz gənclər təmsil olunmalıdır. Bu, gələcək kadrların formalaşdırılması üçün vacibdir”.
Y. Məmmədəliyev nəzərə çatdırıb ki, gələn il Azərbaycan üçün vacib hadisələr gözlənilir: ""Heydər Əliyevin anadan olmasının 95-ci ildönümü, Azərbaycan Xalq Cümhuriyyətinin qurulmasının 100-cü ildönümü, prezident seçkiləri və EXPO-25 üçün Bakının namizədliyinin təsdiqlənməsi bu sıradadır. Gənclər təşkilatlarının bu proseslərdə aktiv iştirak etməsi mütləqdir. Gəncləri dövlətçilik prinsiplərini əsas tutmağa çağırırıq”.
Azərbaycan Respublikasının Gənclər Fondunun icraçı direktoru Fərhad Hacıyev də 2018-ci ildə gənclər təşkilatlarını, gəncləri aktiv olmağa çağırıb: ""Altı il əvvəl bu gün Gənclər Fondu yaradılıb. Bu Fond gənclər təşkilatlarına ötən müddət ərzində böyük dəstək verib. Bugünədək Gənclər Fondunun dəstəyi ilə respublika üzrə 4 minə yaxın layihə icra olunub. Növbəti il maraqlı il olacaq. Gənclər təşkilatlarını daha məsuliyyətli layihələr həyata keçirməyə çağırıram. Gənclər Fondunun saytında 300 gənclər təşkilatı qeydiyyatdadır, ancaq bu təşkilatların hamısı aktiv deyil. Biz həmin gənclər təşkilatlarına kömək etməyə hazırıq”.
A.H.
www.oxu.az
"
"Azərbaycan prezidenti Rusiyanın Həştərxan vilayətinin qubernatorunu qəbul edibAzərbaycan prezidenti İlham Əliyev Rusiya Federasiyasının Həştərxan vilayətinin qubernatoru Aleksandr Jilkinin başçılıq etdiyi nümayəndə heyətini qəbul edib.
Oxu.Az-ın məlumatına görə, görüşdə Azərbaycan Respublikası ilə Rusiya Federasiyası arasında ikitərəfli münasibətlərin bütün sahələrdə uğurla inkişaf etdiyi qeyd olunub, Rusiya Federasiyasının ayrı-ayrı regionları, o cümlədən Həştərxan vilayəti ilə əməkdaşlığın əlaqələrimizin möhkəmləndirilməsi işinə töhfə verdiyi bildirilib.
Həştərxanda Azərbaycan Biznes Mərkəzinin inşa olunduğunu deyən qubernator A. Jilkin bildirib ki, bu biznes mərkəzi vilayətdə logistik qovşağın yaradılmasına xidmət edəcək. A. Jilkin Həştərxanda görülən işlərə verdikləri dəstəyə görə Azərbaycan prezidentinə, Heydər Əliyev Fonduna, Azərbaycanın I vitse-prezidenti, Fondun prezidenti Mehriban Əliyevaya, Fondun vitse-prezidenti Leyla Əliyevaya xüsusi təşəkkürünü ifadə edib.
Azərbaycanla Rusiya arasında tərəfdaşlıq münasibətlərinin, xüsusən ticari, iqtisadi və regional əməkdaşlığın genişləndirilməsi işində Həştərxan vilayətinin rolunu vurğulayan prezident İlham Əliyev bununla bağlı qubernator Aleksandr Jilkinə təşəkkürünü bildirib.
Görüşdə 2018-ci ildə Həştərxan vilayəti tərəfindən Xəzər dənizində səyahət gəmilərinin buraxılması və bunun Xəzər hövzəsi ölkələri arasında turizmin inkişafına töhfə verəcəyi qeyd olunub, Həştərxan vilayəti ilə Azərbaycan arasında nəqliyyat-logistika əlaqələrinin genişləndirilməsi, Azərbaycanın kənd təsərrüfatı məhsullarının vilayət vasitəsilə Rusiya bazarlarına çıxarılması sahəsində birgə tədbirlər haqqında danışılıb.
Söhbət zamanı bu gün Bakıda keçiriləcək Həştərxan Biznes Mərkəzinin təməlqoyma mərasiminin önəmi vurğulanıb, turizm, səhiyyə, kənd təsərrüfatı, təhsil, texnologiya sahələrində əməkdaşlığın perspektivləri ətrafında fikir mübadiləsi aparılıb. 
A.H.
www.oxu.az
"
"Ana ölümünə görə sərt cəza - Yeni qanun layihəsiTibbi müəssisənin müdiriyyəti və müalicə həkimi pasiyentlərin təhlükəsizliyinin təmin olunmasına görə şəxsən məsuliyyət daşıyacaqlar.
Oxu.Az Modern.az-a istinadən xəbər verir ki, bu barədə “Reproduktiv sağlamlıq haqqında” qanun layihəsində qeyd edilib.
Belə ki, bu barədə qanunun 4-cü maddəsində (Qadınların reproduktiv sağlamlığının qorunması) göstərilib ki, qadınların reproduktiv sağlamlığının qorunması məqsədilə aşağıdakı tədbirlər həyata keçirilir:
4.0.1. hamiləlik, doğuş və doğuşdan sonrakı dövrdə qadına, dölə və yenidoğulmuşa tətbiq edilən tibbi müdaxilə növləri və üsullarının həyat və sağlamlıq üçün maksimum təhlükəsizliyinin təmin edilməsi. Tibb müəssisənin müdiriyyəti və müalicə həkimi pasiyentlərin təhlükəsizliyinin təmin olunmasına görə şəxsən məsuliyyət daşıyırlar;
4.0.2. anaların və yenidoğulmuşların sağlamlığının qorunması, ana və uşaq xəstəliklərinin və ölüm hallarının azaldılması üzrə kompleks tədbirlərin həyata keçirilməsi;
4.0.3. hər bir qadının hamiləlik dövründə, doğuş və doğuşdan sonrakı dövrdə dövlət səhiyyə sisteminin müəssisələrində tibbi yardımın bütün növləri ilə (o cümlədən ixtisaslaşdırılmış tibbi yardımla) zəmanət verilmiş həcmdə pulsuz təmin olunması.
4.0.4. qadınların reproduktiv sağlamlığı sisteminin xəstəliklərinin, o cümlədən süd vəzilərinin və uşaqlıq boynunun xərçənginin aşkarlanması və müalicəsi məqsədilə mütləq profilaktik tibbi (ilkin və vaxtaşırı) müayinələrin  aparılması;
“Reproduktiv sağlamlıq haqqında” qanun layihəsi Milli Məclisin yaz sessiyasında müzakirəyə çıxarılacaq
A.H.
www.oxu.az
"
"Deputatdan təklif: Ordu qəbiristanlığı yaradılsınAzərbaycanda orduda dünyasını dəyişənlərin qəbirlərinin ayrıca və standart qaydada hazırlanması təklif olunur.
Oxu.Az APA-ya istinadən xəbər verir ki, bu təkliflə Milli Məclisin Regional siyasət məsələləri komitəsinin bu gün keçirilən iclasında komitə sədri Arif Rəhimzadə çıxış edib.
O qeyd edib ki, dünyada bu praktika var və orduda həlak olanların ayrıca, standart qəbirlərdən ibarət qəbiristanlığının olması mümkündür.
Komitə sədri bunun ""Ordu qəbiristanlığı"" adlandırıla biləcəyini də deyib.
www.oxu.az
"
"Avropa İttifaqı: Azərbaycan qısa zamanda dəyişə biləcəyini sübut edib""Avropa İttifaqı ilə Azərbaycan müsbət dinamika üzrə öz əlaqələrini inkişaf etdirir"".
Oxu.Az APA-Economics-ə istinadən xəbər verir ki, bunu Avropa İttifaqının Azərbaycandakı nümayəndəliyinin rəhbəri, səfir Kestutis Yankauskas Beynəlxalq Miqrasiya Təşkilatının Azərbaycandakı nümayəndəliyinin təşkilatçılığı ilə Bakıda keçirilən Əmək Miqrasiyası İdarəçiliyinə dair seminarda deyib.
Onun sözlərinə görə, son bir neçə ildə Azərbaycan neft ölkəsindən iqtisadiyyatı daha çox şaxələndirilmiş ölkəyə doğru addımlayıb. ""Həmçinin, Azərbaycan miqrantların mənşə ölkəsindən tranzit və daha çox təyinat ölkəsinə çevrilməkdədir. Bundan başqa, ölkədə bir il bundan qabaq başlayan iqtisadi islahatlar turizm, kənd təsərrüfatı, sahibkarlıq, logistika, kiçik və orta biznes sahəsində öz gözəl nəticələrini verməkdədir. Bu sahələrin inkişafı üçün əmək resursu lazımdır. Hər il Avropa İttifaqı Azərbaycanda fəaliyyət göstərən 300 Avropa şirkəti arasında sorğu keçirir. Sorğu göstərir ki, müəyyən məsələlər təkmilləşdirilməlidir. Azərbaycanda fəaliyyət göstərən Avropa şirkətlərinin yalnız 30%-i əmək qüvvəsi ilə bağlı məmnunluğu ifadə edir, 22%-i mövcud miqrasiya siyasətindən məmnundurlar. Təbii ki, burada siyasi heç bir şey yoxdur, söhbət biznesin ehtiyaclarından gedir.
Azərbaycan artıq sübut edib ki, çox qısa zamanda dəyişə bilər. ""ASAN Visa"" bir neçə il bundan öncə yox idi. İndiyədək 260 mindən çox viza verilib. ""ASAN xidmət"" artıq Azərbaycan üçün brendə çevrilib. Avropa İttifaqı olaraq Azərbaycanla münasibətlərdə biz yaxşı dinamika görürük. Biz iqtisadiyyatlarımızın inteqrasiya etməsini, ölkələr və regionlarımızın birləşməsini istəyirik. Miqrasiya bu prosesin tərkib hissəsidir. Avropa İttifaqı Əmək və Əhalinin Sosial Müdafiəsi Nazirliyi, Təhsil Nazirliyi ilə birgə işləyir ki, peşə təhsili təkmilləşsin. Qeyd edim ki, Avropa İttifaqı həm maliyyə dəstəyi verməklə, həm də təcrübələrini bölüşməklə bu proseslərə dəstək vermək niyyətindədir”, - deyə K. Yankauskas bildirib.
A.H.
www.oxu.az
"
"Cavad Zərif və Mövlud Çavuşoğlu Bakıya gəlir - Üçtərəfli görüşSabah Bakıda Azərbaycan, Türkiyə və İran xarici işlər nazirlərinin görüşü başlayacaq.
XİN-in mətbuat xidmətindən Oxu.Az-a verilən məlumata görə, sayca beşinci olacaq görüşə İranın xarici işlər naziri Məhəmməd Cavad Zərif və Türkiyənin xarici işlər naziri Mövlud Çavuşoğlu qatılacaq.
Görüşdən sonra nazirlərin birgə mətbuat konfransı nəzərdə tutulur.
A.H.
www.oxu.az
"
"Liberman “erməni soyqırımından” danışdı - VİDEOİsrailin müdafiə naziri Aviqdor Liberman “erməni soyqırımı” faktını yenə şübhə altında qoyub.
Oxu.Az-ın məlumatına əsasən, ""RTV1"" telekanalının efirində aparıcı Libermana “Türkiyəyə zidd olaraq “erməni soyqırımını” tanımağa necə baxır?”, - sualını verib.
“Mən düşünmürəm ki, məhz bu məsələyə qayıtmaq lazımdır. Çünki bu, hər şeydən əvvəl, tarixi, həm də mübahisəli məsələdir. Düşünmürəm ki,bugünkü gün bunun İsrailin Türkiyə ilə bağlı mövqeyinə təsiri var”, - deyə Liberman cavab verib.
Aparıcının “Siz Bakını və ya Ermənistan-İsrail münasibətlərini dəstəkləyirsiniz?” sualına cavab olaraq Liberman bildirib: “Sözsuz ki, biz Azərbaycan, Bakı ilə münasibətlərimizi çox dəyərləndiririk”.

Nigar Оrucova
www.oxu.az
"
"Azərbaycandan Aİ-nin ATƏT-dəki nümayəndəliyinə etirazATƏT-in Daimi Şurasının 1169-cu iclasında Vyanada keçirilən növbəti iclasında Azərbaycan nümayəndə heyəti Avropa Komissiyasının Avropa qonşuluq siyasəti və genişləmə danışıqları üzrə komissarı Yohannes Hahna cavab olaraq bəyanatla çıxış edib.
Oxu.Az xəbər verir ki, bəyanatda  Azərbaycan Avropa İttifaqı (Aİ) ilə qarşılıqlı hörmət, bərabərhüquqlu tərəfdaşlıq və ümumi maraqlara əsaslanan münasibətlərin yüksək qiymətləndirildiyi qeyd olunur. Bəyanatda o da xüsusi qeyd olunub ki, Aİ və üzv dövlətlər Azərbaycanın əsas ticarət və investisiya tərəfdaşlarıdır.
Azərbaycanın nümayəndə heyəti qeyd edib ki, prezident İlham Əliyevin 2017-ci ilin fevralında Brüsselə səfəri qarşılıqlı münasibətlərin inkişafı üçün xüsusi əhəmiyyət kəsb edib. Bu görüş Avropa İttifaqı ilə Azərbaycan arasındakı əlaqələrdə yeni bir fəsil açıb. Avropa İttifaqı Şurasının prezidenti Donald Tusk da öz növbəsində Azərbaycanla Avropa İttifaqı arasında yeni tərəfdaşlıq sazişinin qarşılaşdığımız yeni qlobal, siyasi və iqtisadi maraqları və eləcə də, önümüzdəki çətinlikləri nəzərə alaraq, əlaqələrimizin əhatəsini genişləndirəcəyinə ümid ifadə edib.
Azərbaycan tərəfinin çıxışında təəssüflə qeyd edilib ki, ikitərəfli münasibətlərdə müsbət dinamikanın müşahidə olunmasına baxmayaraq, bu, ATƏT çərçivəsində öz əksini tapmır. Vyanada yerləşən Avropa İttifaqı nümayəndəliyi Azərbaycanla dialoqa və əməkdaşlığa az maraq göstərir və ATƏT-i qarşıdurma və ittihamlar üçün bir platforma kimi görür. Azərbaycan tərəfinin davamlı sorğularına baxmayaraq, Aİ nümayəndə heyəti tərəfindən Azərbaycan üçün ciddi narahatlıq törədən məsələlərdən biri olan təhlükəsizlik və münaqişə ilə bağlı məsələlərdə narahatlıqlarımızı aradan qaldırmaq istiqamətində addımlar atılmayıb.
Aİ-nin ATƏT-dəki nümayəndəliyi beynəlxalq hüquqa əsaslanan və ATƏT-ə üzv olan ölkələrin beynəlxalq səviyyədə tanınmış sərhədlərinin toxunulmazlığına, onların suverenliyinə və ərazi bütövlüyünə hörmətin vacibliyini müdafiə etsə də, nədənsə Ermənistan-Azərbaycan, Dağlıq Qarabağ münaqişəsinə gəldikdə prinsipial mövqe nümayiş etdirmir. Avropa İttifaqı nümayəndəliyi Bakıda və Brüsseldə yüksək səviyyəli görüşlərdə yüksək çinli Aİ rəsmiləri tərəfindən Azərbaycanın suverenliyinə, ərazi bütövlüyünə və müstəqilliyinə ifadə edilən dəstəyi təkrarlamaqdan yayınır: “Aİ-nin ATƏT-dəki nümayəndə heyətinin bu ikili yanaşması narahatlıq qaynağı olaraq qalır və heç bir şəkildə qarşılıqlı anlaşma və əməkdaşlığı genişləndirmək üçün ən yüksək siyasi səviyyədə müəyyən edilmiş ümumi məqsədimizə kömək etməyəcək”.
Qeyd edilib ki, Azərbaycan tərəfi hər zaman dialoqa hazırdır və bu istiqamətdə zəruri addımların atılacağına ümid edir.
A.H.
www.oxu.az
"
"XİN: Ermənistanın güc tətbiq edərək ərazi əldə etməsi cəhdləri qəbuledilməzdir“Ermənistan xarici işlər nazirinin müavini Şavarş Köçəryan Ermənistan parlamentinin vitse-spikeri Eduard Şarmazanovun timsalında, deyəsən yeni, rəqiblə üzləşib. Amma məntiqsizlik və mahiyyətsizlik baxımından hər ikisinin açıqlamaları bir-birindən geri qalmır”.
Bunu XİN-nin mətbuat xidmətinin rəhbəri Hikmət Hacıyev Ermənistan parlamentinin vitse-spikeri Şarmazanovun Latviya nümayəndə heyəti ilə görüşündə səsləndirdiyi fikirlərini Oxu.Az-a şərh edərkən bildirib.
H. Hacıyev Avropa İttifaqı adından danışan E.Şarmazanova ilk növbədə Avropa İttifaqının sənədləri ilə tanış olmağı tövsiyə edib: “Avropa İttifaqının Brüsseldə keçirilmiş Şərq Tərəfdaşlığı Sammitinin yekun Birgə Bəyannaməsində bütün Şərq Tərəfdaşlığı dövlətlərinin ərazi bütövlüyü, müstəqilliyi və suverenliyi birmənalı olaraq bir daha dəstəklənib. Bəyannamədə deyilir ki, Avropa İttifaqı bütün tərəfdaşların ərazi bütövlüyü, müstəqilliyi və suverenliyini dəstəkləməyə dair öhdəliklərinə sadiqdir. Bəyanatda Helsinki Yekun Aktı, ATƏT-in 1990-cı il Paris Xartiyası və Avropa İttifaqının Qlobal Strategiyasına da istinadlar öz əksini tapıb”.
H. Hacıyev bildirib ki, Aİ-nin Qlobal Strategiyasında dövlətlərin suverenliyi, müstəqilliyi və ərazi bütövlüyü, sərhədlərin toxunulmazlığı Avropanın təhlükəsizlik nizamının əsas elementləridir: ""Bu prinsiplər Aİ üzv dövlətlərinə və Aİ sərhədlərindən kənar bütün dövlətlərə şamil olunur. (The sovereignty, independence and territorial integrity of states, the inviolability of borders and the peaceful settlement of disputes are key elements of the European security order. These principles apply to all states, both within and beyond the EU’s borders)”.
“Avropa Parlamenti tərəfindən 13 dekabr 2017-ci il tarixində qəbul olunmuş “Avropa İttifaqının xarici və təhlükəsizlik siyasəti haqqında” qətnamədə Avropa Parlamentinin Aİ-nin Şərq Tərəfdaşlığı ölkələrinin beynəlxalq səviyyədə tanınmış sərhədləri daxilində ərazi bütövlüyünü dəstəkləməyə dair öhdəliklərinə sadiq olduğunu təsdiqləyir. II Dünya müharibəsi və faşizm işğalından əziyyət çəkmiş Avropa üçün ərazi bütövlüyü, suverenlik və sərhədlərin toxunulmazlığının təməl prinsiplər olması heç də təsadüfi deyil.
Ermənistan tərəfi başa düşməlidir ki, güc tətbiq edərək dövlətlərin beynəlxalq səviyyədə tanınmış sərhədlərinin dəyişdirilməsi və ərazi əldə edilməsi cəhdləri qəbuledilməzdir və heç bir halda legitim hesab oluna bilməz”, - deyə XİN rəsmisi əlavə edib.
N.O.
www.oxu.az
"
"İsveçrə şirkəti ermənilərə yox dedi – VİDEO“Sviscom” şirkətinin Azərbaycanın işğal olunmuş ərazilərində qanunsuz fəaliyyət göstərən “Karabakh Telecom”la əməkdaşlığı barədə məlumat əldə edən Azərbaycanın bu ölkədəki səfirliyi bu şirkətin rəhbərliyi, həm də İsveçrə Konfederasiyasının dövlət qurumları ilə iş aparıb. İsveçrə hökumətinə “Karabakh Telecom” şirkətinin fəaliyyətinin qanunsuz olduğu izah edilib.
Oxu.Az-ın Xəzər TV-yə istinadən məlumatına görə, Xarici İşlər Nazirliyinin sözçüsü Hikmət Hacıyev bildirib ki, bununla bağlı Nazirlik tərəfindən Nəqliyyat, Rabitə və Yüksək Texnologiyalar nazirliyi ilə uzunmüddətli iş aparılıb.
İsveçrəyə məxsus bir şirkətin ərazi bütövlüyümüzə açıq-aşkar hörmətsizlik nümayiş etdirən qondarma “Karabakh Telecom” şirkəti ilə əməkdaşlığının ikili münasibətlərə xələl gətirdiyi diqqətə çatdırıb. Səfirliyin gətirdiyi dəlilləri, beynəlxalq hüquq prizmasından Azərbaycan tərəfinin haqlı olduğunu, ölkələrimiz arasında dost münasibətləri nəzərə alaraq, “Sviscom” “Karabakh Telecom” ilə əməkdaşlığına xitam verib. Ancaq Hikmət Hacıyev bildirir ki, hələ də bəzi ölkələrin telekommunikasiya şirkətləri işğal altındakı torpaqlarda rouminq xidmətləri göstərməkdə davam edirlər.
İşğal altında olan torpaqlarda bütün fəaliyyətlər kimi telekommunikasiya xidmətlərinin təşkil edilməsi hüququ tamamilə Azərbaycana məxsusdur. Hansısa dövlətin Azərbaycanın icazəsi olmadan bu fəaliyyətlə məşğul olması qanuna ziddir və beynəlxalq hüququn tələbinin kobud şəkildə pozulmasıdır.

S.B.
www.oxu.az
"
"Aİ komissarı Azərbaycanla yeni saziş barədəAvropa İttifaqı (Aİ) və Azərbaycan arasındakı yeni saziş onların əməkdaşlığını yeni səviyyəyə yüksəldəcək.
Oxu.Az-ın Trend-ə istinadən məlumatına görə, bunu Aİ-nin qonşuluq siyasəti və genişlənmə məsələləri üzrə komissarı Yohannes Han ATƏT-in Vyanada keçirilən Daimi Şurasında deyib.
“Biz Azərbaycanla yeni saziş üzrə danışıqlar aparırıq. Bu saziş əməkdaşlığımızı yeni səviyyəyə yüksəldəcək”, - o deyib.
S.B.
www.oxu.az
"
"Züqanov Rusiyanın Qarabağ münaqişəsindəki mövqeyindən danışdıRusiya Kommunist Partiyasının sədri Gennadi Züqanov bəyan edib ki, Rusiya Dağlıq Qarabağ münaqişəsinin həllində daha effektli işləmələdir.
Oxu.Az-ın xəbərinə görə, Züqanov bu barədə “Moskva-Bakı” portalına müsahibəsində deyib.
O hesab edir ki, münaqişənin sülh yolu ilə nizamlanması üçün düzgün qərarlar mövcuddur:
“Gəlin birlikdə bu yolları axtaraq. Bu işdə hər kəs maraqlıdır”.
Züqanovun fikrincə, Rusiyanın Qafqazda və Mərkəzi Asiyada apardığı siyasət daha effektli və nüfuzlu ola bilər. Bu həm Azərbaycan, Ermənistan və Gürcüstanla münasibətlərə aiddir.
S.B.
www.oxu.az
"
"İlham Əliyev yeni səfir təyin etdiHəsən Dilsuz oğlu Məmmədzadə Azərbaycanın Tacikistanda fövqəladə və səlahiyyətli səfiri təyin edilib.
Oxu.Az-ın məlumatına görə, Azərbaycan prezidenti İlham Əliyev müvafiq sərəncam imzalayıb. 
S.B.
www.oxu.az
"
"Euronews Bakutel 2017-dən xüsusi reportaj yayımladı - VİDEO“Euronews” telekanalında Bakıda keçirilən “Bakutel-2017” sərgisi ilə bağlı reportaj yayımlanıb.
Sərginin əhəmiyyətindən danışılan reportajda Prezident İlham Əliyev “Euronews”un müxbirinin sualını cavablandırıb.
Oxu.Az xəbər verir ki, reportajda Azərbaycan beynəlxalq “Bakutel-2017” telekommunikasiya və informasiya texnologiyaları sərgisi virtual və tamamlanmış reallığa həsr olunduğu deyilir. Əsas istiqamətlərdən biri məhsulların yeni tətbiq növlərini axtarmaq üçün bu texnologiyaların birləşdirilməsidir. Belə ki, tamamlanmış reallıq eynəyi həkimlərə plastik cərrahlara əməliyyat zamanı eyni vaxtda həm xəstənin üzünü, həm də arzulanan konturları görməyə imkan verir.
Azərbaycan Tibb Universitetinin çənə-üz cərrahiyyəsi kafedrasının assistenti, tibb üzrə fəlsəfə doktoru İsmayıl Fərzəliyev deyib: ""Bu layihənin əsas ideyası pasiyentin virtual və real anatomiyasını görməyə imkan yaratmasıdır. Əməliyyat zamanı eynək taxılır və həkimlər, sözün əsl mənasında, dərinin altındakıları müşahidə edə bilirlər. Onlar üzün sümüklərini, əzələləri, sinirləri və pasiyentin damarlarını görə biləcəklər"".
Reportajda qeyd edilir ki, ənənəvi virtual reallıq əsasən oyun sənayesində istifadə olunur. Lakin bu texnologiyalar digər sahələrdə daha çox tətbiq edilir.
“Phobia VR”nin sözçüsü Aygün Həsənova bildirib: ""Bir çox ölkələr artıq virtual gerçəklik platformalarından təbabətdə istifadə edirlər. Bizim şirkət xüsusi olaraq təbabət, peşəkar treninqlər, yanğınsöndürmə hissələrinin hazırlığı üçün nəzərdə tutulmuş platformalar hazırlayır"".
 Reportajda qeyd edilir ki, sərgidə dünyanın 20 ölkəsindən 192 şirkət iştirak edib. Burada ənənəvi olaraq informasiya texnologiyaları sahəsində maraqlı start-up ideyalarla tanış olmaq mümkündür.
“Wand”ın layihə rəhbəri Elçin Ağazadə qeyd edib: ""Wand sizin kağıza yazdıqlarınızın hamısını smartfonda avtomatik olaraq saxlayan elektron qurğudur. Otuz dəqiqə sonra mürəkkəb kağızdan yox olur, lakin bu müddətdə sizin məlumatlarınız artıq serverdə, yaxud proqram əlavədə tam saxlanılır"".
Reportajın müəllifi vurğulayır ki, 2016-cı ildə Dünya Bankının apardığı araşdırmalara görə, Azərbaycan əsasını yanacaq-energetika kompleksi təşkil edən iqtisadiyyatını şaxələndirir. Bunun üçün informasiya-kommunikasiya texnologiyaları sektorunun inkişafı zəruridir.
Azərbaycan Prezidenti İlham Əliyev “Euronews”un müxbirinin sualını cavablandıraraq deyib: ""İnformasiya-kommunikasiya texnologiyalarının inkişafı bizim əsas vəzifələrimizdən biridir. Bizim iqtisadiyyatımızın şaxələndirilməsi strategiyası çərçivəsində bu, zəruridir"".
Reportajda diqqətə çatdırılır ki, Beynəlxalq Elektrorabitə İttifaqının məlumatına görə, Azərbaycan informasiya-kommunikasiya texnologiyalarının inkişafı baxımından 176 ölkə arasında 65-ci yeri tutur. Bakı bu sektorun inkişaf strategiyasını işləyib hazırlayıb.

A.H.
www.oxu.az
"
"İlham Əliyev Tahir Gözəl və Fərid Qayıbovu təltif etdi – SİYAHIPrezident İlham Əliyev Azərbaycan Respublikasında idmanın inkişafında xidmətləri olan bir qrup şəxsin “Azərbaycan Respublikası Prezidentinin fəxri diplomu” ilə təltif edilməsi haqqında sərəncam imzalayıb.
Oxu.Az xəbər verir ki, sərəncamla Azərbaycanda idmanın inkişafında xidmətləri olan aşağıdakı şəxslər “Azərbaycan Respublikası Prezidentinin fəxri diplomu” ilə təltif ediliblər:
Gözəl Tahir Abdolbari oğlu
Qayıbov Fərid Fazil oğlu
Məmmədov Elxan Salhab oğlu.
Dövlət başçısının digər sərəncamı ilə Azərbaycanda idmanın inkişafında xidmətləri olan aşağıdakı şəxslərə Azərbaycan Respublikasının fəxri adları verilib:
“Əməkdar bədən tərbiyəsi və idman xadimi”
Axundzadə Ağayar Əbdüləzim oğlu
Babayev Nağı Məcidoviç
Davudov Vaqif Cəlil oğlu
Əhmədov Kamal Məhəmməd oğlu
Əliyev Qərib Tələt oğlu
Hüseynov Firat Alışan oğlu
Meftahəddinova Zemfira Əli qızı
“Əməkdar jurnalist”
Şirəliyev Aslan Bəybala oğlu
“Əməkdar həkim”
İsgəndərov Kamil Vəliyullah oğlu.
Bundan başqa, prezident Azərbaycanda idmanın inkişafında xidmətlərinə görə Əhəd Əliağa oğlu Əliyevə Azərbaycan Respublikası prezidentinin fərdi təqaüdünün verilməsi barədə də sərəncam imzalayıb.
E.Ə.
www.oxu.az
"
"Məmmədyarov Doroxinlə görüşdüXarici işlər naziri Elmar Məmmədyarov Rusiyanın Azərbaycandakı fövqəladə və səlahiyyətli səfiri Vladimir Doroxini diplomatik fəaliyyətinin başa çatması münasibətilə qəbul edib.
XİN-dən Oxu.Az-a verilən məlumata görə, görüşdə Azərbaycan və Rusiya arasında münasibətlərin hazırkı səviyyəsindən, yüksək səviyyəli səfərlər mübadiləsindən məmnunluq ifadə olunub.
V.Doroxin fəaliyyət müddəti ərzində Azərbaycan və Rusiya arasında ikitərəfli münasibətlərin möhkəmləndirilməsi istiqamətində səylə çalışdığını bildirib və ölkələr arasında münasibətlərin səmimi xarakterinin bundan sonra da davam etdiriləcəyinə, əldə olunmuş təcrübənin hər iki dövlət və xalqların maraqları naminə istifadə ediləcəyinə ümidvar olduğunu vurğulayıb. O,  Azərbaycanın sabitliyi və tərəqqisi istiqamətində Azərbaycan hökumətinə uğurlar arzulayıb.
Nazir Elmar Məmmədyarov fəaliyyəti müddətində səfir Vladimir Doroxinin dövlətlər arasında münasibətlərin inkişafına töhfə verdiyini bildirərək, ona təşəkkür edib və gələcək fəaliyyətində uğurlar arzulayıb
E.Ə.
www.oxu.az
"
"Leyla Əliyeva qızı ilə Eminin konsertində - FOTORusiyanın məşhur azərbaycanlı müğənnisi, bəstəkar Emin Ağalarov Bakıda konsert proqramı ilə çıxış edib.
Oxu.Az Qafqazinfo-ya istinadla xəbər verir ki, sənətçinin musiqili gecəsi Heydər Əliyev Sarayında baş tutub. 
Sarayın səhnəsində xüsusi dekorasiya və işıqlar quraşdırıldığı diqqətdən yayınmayıb. Emin daha sonra pərəstişkarlarının qarşısına çıxaraq hitlərini səsləndirməyə başlayıb. 
Pop ulduzun ilk ifasında zala Heydər Əliyev Fondunun vitse-prezidenti Leyla Əliyeva və övladlığa götürdüyü Əminə daxil olub. Sənətçi bundan sonra bütün tamaşaçıları salamlayıb, L. Əliyevaya konsertə gəldiyi üçün xüsusi minnətdarlığını bildirib. 
Konsert maraqlı məqamlarla yadda qalıb. Bundan əlavə, Emin Bayram adlı şəxsi səhnəyə dəvət edərək onun balaca bir sürprizinin olduğunu söyləyib.  Gənc əlində gül dəstəsi ilə Ağalarovun yanına gəlib və sevdiyi qızı səhnəyə çağırıb. Daha sonra Bayram xanıma evlilik təklifi edib. Emin isə onlara xoşbəxtlik diləyib. 
Ağalarov konsertdə məşhur mahnısı olan “Woman”i qızı Əminə üçün ifa edəcəyini bildirib: “Burada çox gözəl xanımlar var. Burada əyləşən kişiləri başa düşürəm. Onlar yanındakı xanımların təkidi ilə konsertə gəliblər. İndi oxuyacağım mahnını bütün xanımlara həsr edirəm. Ancaq etiraf edim ki, bəstəni birinci Əminə üçün oxuyacağam”. 






























































A.S.
www.oxu.az
"
"Politoloq: Saakaşvili Rusiya ilə mübarizədə Poroşenkoya problem yaradır“Ukraynada gürcü millətinin dövlət başçısı vəzifəsini tutmasına icazə verilməyəcək”.
Bu barədə Oxu.Az-a  politoloq, ""Atlas"" Araşdırmalar Mərkəzinin rəhbəri Elxan Şahinoğlu Ukraynanın siyasi meydanında baş verən son hadisələri şərh edərkən bildirib.
“ABŞ-da  Odessanın sabiq qubernatoruna rəğbət bəsləyənlərin olmasına baxmayaraq, düşünmürəm ki, hansısa böyük mərkəzlər Petro Poroşenkonu devirmək üçün Mixeil Saakaşvilini qiyama hazırlayırlar. Avropa və ABŞ daha çox Poroşenkoya dəstək verir. Belə ki, Poroşenko Rusiya ilə üz-üzə mübarizə aparır,  Saakaşvili isə, əksinə, Rusiya ilə mübarizədə Poroşenkoya problem yaradır. Ona görə də ABŞ və Avropanın dövlət qurumlarının Saakaşvilini dəstəkləyəcəkləri inanılmazdır
Bəli, son hadisələr fonunda Saakaşvilinin reytinqi bir az qalxmışdı. Lakin dünən Kiyevdə baş verən proseslər və Oktyabr sarayının ələ keçirilməsi Odessanın sabiq qubernatorunun reytinqinə mənfi təsir etdi və əksinə, indi danışıqlara meyllilik nümayiş etdirir.
Son zamanlar Ukraynadakı hadisələrin Saakaşvili ilə Poroşenko arasında əvvəlcədən razılaşdırılmış ssenari üzrə  baş verməsi ətrafında müzakirələr gedir. Bu proseslərin məhz Ukrayna prezidentinin reytinqini qaldırmasına xidmət etdiyi bildirilir. Lakin mən inanmıram ki, Saakaşvili və Poroşenko eyni oyunun tərkib hissələridir. Onlar bir-birinə rəqibdirlər. İstənilən halda, Ukraynada gürcü millətinin dövlət başçısı olması mümkün deyil. Hələ onun partiyasının parlamentə düşüb-düşməyəcəyi də məlum deyil, - deyə politoloq bildirib. 
Qeyd edək ki, Ukrayna KİV-də Odessa vilayətinin keçmiş qubernatoru Mixeil Saakaşvilinin Ukrayna prezidenti Petr Poroşenkoya barışıq məktubu göndərməsi haqqında məlumat yayılıb. Saakaşvili bu xəbərləri təkzib edib.
Xatırladaq ki, dünən Kiyevin mərkəzində Mixeil Saakaşvili tərəfdarlarının yürüşü başlanıb. M. Saakaşvili həyat yoldaşı və oğlu ilə birlikdə aksiyada iştirak edib.
Daha sonra Saakaşvilinin tərəfdarları Kiyevin mərkəzində yerləşən Oktyabr sarayına hücum çəkib.
Nigar Orucova
www.oxu.az
"
"İlham Əliyev bu idmançılara ev verdi - VİDEOBu gün Milli Olimpiya Komitəsində 2017-ci ilin idman yekunlarına həsr olunan mərasim keçirilib.
Prezident  İlham Əliyev və vitse-prezident Mehriban Əliyeva mərasimdə iştirak ediblər.
Oxu.Az xəbər verir ki, mərasimdə 2017-ci ildə yüksək nailiyyətlər qazanan idmançılara və idman mütəxəssislərinə mükafatlar təqdim olunub.
Prezident İlham Əliyev 2017-ci ildə yüksək nailiyyətlər göstərmiş idmançıların bir qrupuna və idman mütəxəssislərinə yeni mənzillərin orderlərini təqdim edib.
Mənzil alan idmançılar arasında K-1 döyüş növü üzrə bir neçə nüfuzlu turnirlərin qalibi olan Zabit Səmədov və cüdo üzrə Avropa və Dünya çempionatlarının mükafatçısı Hidayət Heydərov , taekvondo yığmamızın üzvü Milad Beiqi Herçaqani, basketbol yığmamızın üzvü Amil Həmzəyev də var.

A.H.
www.oxu.az
"
"Prezident “Qarabağ”dan və azarkeşlərdən danışdı - FOTO + YENİLƏNİB“Bu il Azərbaycan idmançıları xalqımızı böyük qələbələrlə sevindiriblər. Azərbaycanda idmanın inkişafı çox sürətlə gedir. Hər il idmançılarımız müxtəlif beynəlxalq yarışlarda yüksək nəticələr göstərirlər, medallar qazanırlar. Bu il də medalların sayı kifayət qədər çoxdur. Azərbaycan idmançıları bu il bütün beynəlxalq yarışlarda 851 medal qazanmışlar ki, onlardan 347-si qızıl medaldır. Keçən illə müqayisədə medalların sayı daha çoxdur. Bu, onu göstərir ki, idmanın inkişafı dinamik xarakter daşıyır və idmançılarımız ardıcıl olaraq böyük qələbələr qazanırlar”.
Oxu.Az-ın məlumatına görə, bunu Azərbaycan prezidenti İlham Əliyev Milli Olimpiya Komitəsində 2017-ci ilin idman yekunlarına həsr olunan mərasimdə deyib. 
“Bu il bir çox idman qələbələrimiz olub. Onların arasında bir neçə hadisəni bu gün qeyd etmək istərdim. Bizim şahmatçılarımız üçüncü dəfə Avropa çempionu olmuşlar. Bu, böyük qələbədir, böyük nəticədir. Bu nəticə onu göstərir ki, bizim idmançılarımız həm döyüş, həm komanda, həm intellektual idman növlərində ən yüksək pilləyə qalxırlar. Şahmat üzrə Avropa çempionatında birinci olmaq doğrudan da böyük nailiyyətdir, böyük qələbədir. Bu il bizim iki idmançımız - Məmmədrəsul Məcidov və Hacı Əliyev boks və sərbəst güləş üzrə üçqat dünya çempionu olublar. Bu da tarixi qələbədir. Olimpiya idman növündə üçqat dünya çempionu olmaq böyük uğurdur, böyük qələbədir. Azərbaycan idman məktəbinin yetirməsi – azərbaycanlı idmançı Ramil Quliyev bu il ilk dəfə olaraq yüngül atletika üzrə dünya çempionu olub. Bu da tarixi qələbədir. Komanda idman növlərində də idmançılarımız çox yaxşı nəticələr göstəriblər. Bakıda keçirilmiş voleybol üzrə qadınlar arasında Avropa çempionatında voleybolçu qızlarımız dördüncü yerə layiq görüldülər. Onlar hətta medal qazanmağa da çox yaxın idilər. Yarımfinal görüşündə qələbəyə çox yaxın idilər. Ancaq hesab edirəm ki, Avropada voleybol kimi çox məşhur idman növündə dördüncü olmaq da böyük nailiyyətdir. Əlbəttə ki, bizim futbolçularımız - hamımız üçün doğma olan “Qarabağ” komandası tarixdə ilk dəfə olaraq Çempionlar Liqasının final mərhələsində iştirak edib. Bu, Azərbaycan futbolunun böyük qələbəsidir və komanda ölkəmizi, xalqımızı, Qarabağı bu oyunlarda ləyaqətlə təmsil edib. Mən xatırlayıram, biz Olimpiya Stadionunu inşa edərkən bəzi fikirlər səslənirdi ki, bu qədər böyük arena bəlkə də bizə lazım deyil, Tofiq Bəhramov adına 30 minlik stadionumuz, digər stadionlarımız var və bu arena heç vaxt dolmayacaq. Ancaq bu gün həyat göstərir ki, “Qarabağ” futbol klubunun oyunlarına 60 mindən çox tamaşaçı gəlmişdi. Bu gün Bakı Olimpiya Stadionu dünya miqyasında seçilən Olimpiya stadionlarından biridir. Təsadüfi deyil ki, UEFA Avropa Liqasının final görüşü də bir neçə ildən sonra bu stadionda keçiriləcək. Eyni zamanda, futbol üzə Avropa çempionatının bir neçə oyunu da bu stadionda keçiriləcək”, - deyə o vurğulayıb.
 Dövlət başçısı bu il Azərbaycan Gimnastika Federasiyasının nümayəndəsi Fərid Qayıbovun Avropa Gimnastika İttifaqının prezidenti seçilməsindən də danışıb: “Bu da tarixi nəticədir. Çünki bu günə qədər heç vaxt Azərbaycan nümayəndəsi Avropa idman federasiyasına rəhbərlik etməyib. Bu da son illər ərzində Azərbaycanda gimnastika idman növünün, ümumiyyətlə, idmanın inkişafının təzahürüdür. Ölkəmizdə keçirilmiş bir çox beynəlxalq yarışlar artıq Azərbaycanı bütün dünya idman ictimaiyyətinə çox dinamik inkişaf edən, müasir, güclü dövlət kimi təqdim etdi və bunun nəticəsidir ki, bizim nümayəndələrimiz indi Avropanın idman ailəsində də yüksək vəzifələr tuturlar. Əlbəttə ki, bu il ən böyük qələbəmiz Bakıda keçirilmiş İslam Həmrəyliyi Oyunlarında Azərbaycan idmançılarının qələbələri olub. Bu Oyunlar, sözün əsl mənasında, böyük idman, dostluq, qardaşlıq bayramı idi. Azərbaycan bütün müsəlman ölkələrinin aparıcı idmançılarını qəbul etdi, əminəm ki, onlar öz vətənlərinə ən xoş təəssüratlarla qayıdıblar. Burada keçirilən Oyunlar bir daha Azərbaycanın gücünü göstərdi. Göstərdi ki, Azərbaycan dünya miqyasında böyük idman dövlətidir. 2015-ci ildə Avropa Oyunlarında ikinci, 2017-ci ildə İslam Həmrəyliyi Oyunlarında isə birinci yerə Azərbaycan komandası layiq görüldü. Bu Oyunlarda üç mindən çox idmançı, minlərlə mütəxəssis, qonaq iştirak edib və Azərbaycan həqiqətləri ilə tanış oldular. Mən sadəcə olaraq bir neçə önəmli idman hadisəsini diqqətinizə çatdırdım. Ancaq qələbələrin sayı çox olub. Qeyd etdiyim kimi, 851 medal qazanmışıq və sevindirici hal ondan ibarətdir ki, həm döyüş, həm komanda, həm də intellektual idman növlərində bizim idmançılarımız çempiondurlar, qalibdirlər”.
Prezident qeyd edib ki, Bakıda keçirilmiş mötəbər beynəlxalq yarışlar bütün dünyanın diqqətini cəlb edir: “Onu da qeyd etməliyəm ki, bu il ikinci dəfə olaraq Bakıda “Formula-1” yarışı keçirilib. Ümumi rəyə görə, - bu, artıq xarici mətbuatda da qeyd olunub, - 20 yarışın arasında bu yarışlar ilin ən yaxşı yarışı hesab olunub. Yəni, bu da bizim böyük nailiyyətimizdir, böyük uğurumuzdur. Bir çox “Formula-1” yarışlarından fərqli olaraq bizim yarışımız şəhər yarışıdır və bu, eyni zamanda, bütün dünyaya - yarım milyardlıq tamaşaçı auditoriyasına Bakı şəhərinin gözəlliyini nümayiş etdirir. Təsadüfi deyil ki, 2016-cı ildə ölkəmizə gələn turistlərin sayı 24 faiz və 2017-ci ilin 11 ayında isə daha 20 faiz artıb. Əlbəttə, bunun səbəbləri təkcə “Formula-1” yarışı deyil, Azərbaycanda gedən inkişaf, sabitlik, təhlükəsizlik, xalqımızın qonaqpərvərliyi, müasir infrastruktur, şəhərimizin gözəlliyi, müasir otellər, viza rejiminin sadələşdirilməsidir. Eyni zamanda, hesab edirəm ki, “Formula-1” ölkəmizin təbliğatı üçün nadir bir yarışdır. Yəni, beş yüz milyon tamaşaçı bu yarışı müntəzəm olaraq izləyir və bir daha demək istəyirəm ki, Bakının gözəlliyini, Azərbaycanın qüdrətini görür. Beləliklə, təkcə sadaladığım bu hadisələr, bu qələbələr deməyə əsas verir ki, Azərbaycan, sözün əsl mənasında, güclü idman dövlətidir. Əminəm ki, idmançılarımız bundan sonra da bizi qələbələrlə sevindirəcəklər. Azərbaycanda idmanın inkişafına çox böyük diqqət göstərilir, dövlət siyasəti aparılır, idmanın maddi-texniki bazası möhkəmləndirilir. Bakının idman qurğuları dünyanın ən yüksək standartlarına cavab verir. Bölgələrdə də Olimpiya İdman mərkəzlərinin tikintisi davam etdirilir. Bu il Abşeron və Ağcabədi rayonlarında iki gözəl Olimpiya İdman Mərkəzi yaradılmışdır. Gələn il dövlət büdcəsində bölgələrdə üç mərkəzin tikintisi nəzərdə tutulub. Onlardan biri istifadəyə veriləcək, ikisində isə tikinti gedəcək. Ondan sonrakı illərdə də biz bu siyasəti davam etdirəcəyik. Bu günə qədər bölgələrdə 43 Olimpiya İdman mərkəzi yaradılmışdır ki, bunlar gənclər, idmançılar, rayon sakinləri üçün çox gözəl imkanlar yaradır. Əlbəttə, bu istiqamətdə işlər bundan sonra da davam etdiriləcək. Əminəm ki, idmançılarımız bizi beynəlxalq yarışlarda bundan sonra da sevindirəcəklər. Bütün bu uğurların səbəbləri aydındır. İdmana dövlət dəstəyi, idmançılarımıza qayğı göstərilir. İdmanla məşğul olan bütün qurumlar – Milli Olimpiya Komitəsi, Gənclər və İdman Nazirliyi, federasiyalar, klublar, idman cəmiyyətləri bir nöqtəyə vurur. Yəni, bizim məqsədimiz Azərbaycanda idmanın inkişaf etdirilməsidir, Azərbaycanın dünyada güclü idman dövləti kimi tanıtdırılmasıdır və idmanın kütləviliyinin təmin olunmasıdır. Regional Olimpiya mərkəzlərinin tikintisinin səbəbi də məhz budur ki, idman kütləvi xarakter alsın.
Mən hər zaman idmançılarla görüşəndə qeyd edirəm ki, hər bir insan idmanla məşğul olmalıdır. Fiziki sağlamlıq hər bir insan üçün çox önəmlidir. Biz son illər ərzində bu istiqamətdə bir çox vəzifələri icra etdik. Bütün bölgələrdə müasir xəstəxanalar, diaqnostika mərkəzləri tikilib. Dövlət tərəfindən təşkil olunan dispanzerizasiya, müayinədənkeçmə işləri aparılır. Hər il beş milyondan çox insan dövlət hesabına tibbi müayinədən keçir. Ekoloji vəziyyət yaxşılaşır, təmiz içməli su layihələrinin icrası geniş vüsət alıb. Əlbəttə ki, fiziki hərəkət sağlamlıq üçün əsas amillərdən biridir. İdmanın kütləviliyi idman nəticələri əldə etmək üçün yox, sadəcə olaraq, ona görə vacibdir ki, hər bir insan özünü yaxşı hiss etsin”.
“Mən şadam ki, gənc idmançılarımız da bizi qələbələrlə sevindirirlər. Yeniyetmə, uşaq idmanı olmadan idman uğurlarından danışmaq mümkün deyil. Gənc nəsil də yetişir, artıq yarışlara çıxır, qələbələr qazanır və beləliklə, idman uğurlarımızın ardıcıllığı təmin olunur. Əgər biz iştirak etdiyimiz bütün yay Olimpiya oyunlarının nəticələrinə fikir versək görərik ki, hər dəfə daha böyük sayda medallar qazanırıq. Yəni, idmançıların hazırlığı, gənclərin, yeniyetmələrin idman bölmələrinə gəlmələri bu nəticəni təmin edir. Son Rio Yay Olimpiya Oyunlarında Azərbaycan medalların sayına görə dünya miqyasında 14-cü yerə qalxıb. Bu, tarixi qələbədir. Bu qələbəni bir neçə il bundan əvvəl təsəvvür belə etmək mümkün deyildi. Bu qələbəni biz cəmi 25 il ərzində qazanmışıq. Yəni, müstəqilliyimizin 25 illiyinə təsadüf edən Rio Olimpiya Oyunlarında biz belə böyük qələbəni qazanmışıq və müstəqilliyimizə bunun çox böyük töhfəsi olub. Azərbaycan xalqı bir daha bütün dünyaya göstərdi ki, Azərbaycanda idman yüksək səviyyədədir. Əgər idman nəticələrinə fikir versək görərik ki, əksər hallarda idman ancaq inkişaf etmiş ölkələrdə sürətlə inkişaf edir. Çünki idmanın inkişafı üçün böyük vəsait lazımdır”.
“Ona görə idmanın inkişafı inkişafımızın ümumi kontekstində mühüm yer tutur. Azərbaycan hər bir istiqamət üzrə son illər ərzində uğurlu inkişaf yolu keçib. Güclü iqtisadi imkanlarımız, beynəlxalq mövqelərimizin gücləndirilməsi, beynəlxalq aləmdə Azərbaycanın çox hörmətli ölkə kimi qəbul edilməsi, əlbəttə ki, bizim ümumi uğurlarımıza şərait yaradır. İdman cəmiyyətimizin ayrılmaz hissəsidir. İdmançılar cəmiyyətdə böyük hörmətə malikdirlər. Onu da qeyd etmək istəyirəm ki, idmançılarımızın mütləq əksəriyyəti, xüsusilə bizim tanınmış idmançılarımız məişətdə də gənclər üçün nümunədir. İdmançılarımızın qələbələri və dövlət tərəfindən onların mükafatlandırılması uşaq, yeniyetmə, gənc idmançılarda da ruh yüksəkliyi yaradır. Onlar da görkəmli çempionlar kimi olmaq, böyük uğurlar qazanmaq, öz bayrağını qaldırmaq istəyirlər və istəyirlər ki, xalq onları tanısın və onlara hörmət etsin”, - deyə o vurğulayıb.
Prezident qeyd edib ki, ona görə bu gün idmana sadəcə olaraq bir sahə kimi baxmaq mümkün deyil: “İdman hər bir ölkənin ictimai həyatında çox böyük rol oynayır. Təsadüfi deyil ki, ölkələr çalışırlar beynəlxalq yarışlarda, dünya çempionatlarında, xüsusilə Olimpiya oyunlarında daha yüksək yer tutsunlar. Çünki bu, ölkələrə daha böyük şöhrət gətirir. Əgər İslam Həmrəyliyi Oyunlarının tarixçəsinə nəzər salsaq görərik ki, nə qədər gərgin mübarizə gedib. Eyni zamanda, Avropa Oyunlarında da gərgin mübarizə gedib. Əlbəttə ki, bu iki mötəbər yarışda birinci, ikinci yerləri tutmaq bizim tarixi qələbəmizdir. İdmanın inkişafı bundan sonra da diqqət mərkəzində olacaq. Bu il biz, eyni zamanda, Milli Olimpiya Komitəsinin 25 illiyini qeyd etdik. Bu tədbirdə də mən öz fikirlərimi bildirdim. Bundan sonra da Azərbaycan dövləti idmançılara öz qayğısını əsirgəməyəcək, idmanın inkişafı üçün nə lazımdısa biz onu da edəcəyik. İdmançılara isə yeni-yeni qələbələr, yeni uğurlar arzulayırıq. Mən bu fürsətdən istifadə edərək, - biz hər il ilin sonunda görüşürük, - bütün idmançıları qarşıdan gələn Yeni il bayramı və Dünya Azərbaycanlılarının Həmrəyliyi Günü münasibətilə təbrik etmək istəyirəm, sizə yeni uğurlar, yeni qələbələr arzulayıram”.
10:50
Milli Olimpiya Komitəsində 2017-ci ilin idman yekunlarına həsr olunan mərasim keçirilir.
Oxu.Az xəbər verir ki, tədbirdə 2017-ci ildə yüksək nailiyyətlər qazanan idmançılara və idman mütəxəssislərinə mükafatlar təqdim olunub.
Azərbaycan prezidenti ölkəmizdə bədən tərbiyəsi və idmanın inkişafında xidmətlərinə görə Ağayar Axundzadəyə, Zemfira Meftahətdinovaya, Nağı Babayevə, Firat Hüseynova, Vaqid Davudova, Qərib Əliyevə və Kamal Əhmədova “Əməkdar Bədən Tərbiyəsi və İdman Xadimi”, Aslan Şirəliyevə ""Əməkdar Jurnalist"", Kamil İsgəndərova ""Əməkdar Həkim"" fəxri adlarının döş nişanlarını və vəsiqələrini təqdim edib.
Dövlətimizin başçısı İlham Əliyev Elxan Məmmədova, Tahir Gözələ və Fərid Qayıbova Azərbaycan Respublikası Prezidentinin fəxri diplomunu təqdim edib.
Ölkəmizdə bədən tərbiyəsi və idmanın inkişafında xüsusi xidmətləri olan Əhəd Əliyevə Azərbaycan Respublikası Prezidentinin fərdi təqaüdünün verilməsi haqqında sənədlər təqdim olunub.
Tədbirdə Azər Həsənov, Namiq Əsgərov, Güloğlan Cabbarov, Xəyal Əhmədov, Faiq Həsənov, Rəsul Məhəmmədov Milli Olimpiya Komitəsi prezidentinin fəxri fərmanları ilə təltif ediliblər.
Prezident İlham Əliyev 2017-ci ildə yüksək nailiyyətlər göstərmiş bir qrup idmançıya və idman mütəxəssisinə yeni mənzillərin orderlərini təqdim edib.
Daha sonra Milli Olimpiya Komitəsinin İcraiyyə Komitəsinin üzvü, Miniatür Kitab Muzeyinin təsisçisi və rəhbəri, Əməkdar İncəsənət Xadimi Zərifə Salahova Azərbaycan prezidenti İlham Əliyevə xatirə hədiyyələri təqdim edib, dövlətimizin başçısına fəaliyyətində uğurlar arzulayıb.
***
10:18
Milli Olimpiya Komitəsində 2017-ci ilin idman yekunlarına həsr olunan mərasim keçirilir.
Oxu.Az-ın məlumatına görə, Azərbaycan prezidenti, Milli Olimpiya Komitəsinin prezidenti İlham Əliyev və birinci xanım, Milli Olimpiya Komitəsinin İcraiyyə Komitəsinin üzvü Mehriban Əliyeva mərasimdə iştirak edirlər.
Dövlətimizin başçısı tədbirdə çıxış edib.



































N.O.
www.oxu.az
"
"İlham Əliyev: İqtisadiyyatımız sabitləşmə dövrünə qədəm qoyduPrezident İlham Əliyev dekabrın 18-də Dünya Bankı Qrupuna daxil olan Çoxtərəfli İnvestisiya Zəmanəti Agentliyinin icraçı vitse-prezidenti və baş icraçı direktoru xanım Keiko Hondanın başçılıq etdiyi nümayəndə heyətini qəbul edib.
Oxu.Az xəbər verir ki, Keiko Honda təmsil etdiyi qurumun ölkəmizlə uğurlu əməkdaşlıq həyata keçirdiyini, Azərbaycanda aparılan iqtisadi islahatları yaxından izlədiklərini və görülən işləri yüksək qiymətləndirdiklərini bildirib. Azərbaycanda iqtisadi çətinliklərin arxada qoyulması, ölkədə sabitliyə və inkişafa nail olunması münasibətilə təbriklərini çatdıran Keiko Honda Azərbaycan iqtisadiyyatının inkişafı və ölkə iqtisadiyyatının şaxələndirilməsi istiqamətində əldə edilən uğurların önəmini qeyd edib.
Öz növbəsində, prezident İlham Əliyev Dünya Bankının Azərbaycanda həyata keçirilən iqtisadi islahatlara verdiyi davamlı dəstəyi yüksək qiymətləndirib və təşkilat tərəfindən ölkəmizə ayrılan maliyyə vəsaitlərinin önəmini qeyd edib. Dövlət başçısı bu il Azərbaycanla Dünya Bankı Qrupu arasında əməkdaşlığın 25 illiyinin qeyd olunduğunu bildirərək ötən dövr ərzində Çoxtərəfli İnvestisiya Zəmanəti Agentliyi tərəfindən ölkəmizdə xarici investorların həyata keçirdiyi bir sıra mühüm investisiya layihələrinə, eləcə də qlobal əhəmiyyətli “Cənub Qaz Dəhlizi” layihəsinə verilən dəstəyin önəmini vurğulayıb. Prezident İlham Əliyev “Cənub Qaz Dəhlizi” layihəsinin nəinki Azərbaycan, o cümlədən Avropa da daxil olmaqla geniş bir coğrafiyanı əhatə edən region üçün mühüm əhəmiyyət daşıdığını qeyd edib. Ölkəmizin maliyyə qabiliyyətli etibarlı tərəfdaş olduğunu, üzərinə götürdüyü öhdəlikləri daim yerinə yetirdiyini qeyd edən dövlət başçısı TANAP layihəsi ilə bağlı işlərin qrafikə uyğun, uğurla həyata keçirildiyini və vaxtında tamamlanacağını bildirib.
Prezident deyib ki, bu il Azərbaycan iqtisadiyyatı artıq sabitləşmə dövrünə qədəm qoyub.
""İqtisadiyyatımızda neft amilini nəzərə almasaq, görərik ki, bu il qeyri-neft sektorunda 2,5 faiz, qeyri-neft sənaye sahəsində 3 faizdən çox, aqrar sektorda isə 4 faizdən çox inkişafa nail olunub. Neftin qiymətinin aşağı düşməsinin ümumi daxili məhsulun həcminə mənfi təsir göstərməsinə baxmayaraq, qeyri-neft sektoru ümumi daxili məhsulun 70 faizini təşkil edib"", - deyə dövlət başçısı qeyd edib.
Prezident bildirib ki, gələcəkdə Cənub Qaz Dəhlizinin işə düşməsi, “Əsrin müqaviləsi”nin müddətinin uzadılması, əlavə investisiya qoyuluşu, qlobal nəqliyyat layihələrinin uğurla həyata keçirilməsi Azərbaycan iqtisadiyyatının inkişaf perspektivlərinə nikbinliklə baxmaq üçün əsas verir.
Görüşdə Azərbaycanla Çoxtərəfli İnvestisiya Zəmanəti Agentliyi arasında əməkdaşlığın perspektivləri ətrafında fikir mübadiləsi aparılıb.



A.M.
www.oxu.az
"
"İraqda qalan azərbaycanlı uşaqlar Bakıya gətiriləcək - Komitə sədri açıqladı“İraqda qalan Azərbaycan vətəndaşlarının taleyi dövlətimizin müvafiq qurumlarının tam diqqətindədir”.
Oxu.Az APA-ya istinadən xəbər verir ki, bunu Dini Qurumlarla İş üzrə Dövlət Komitəsinin sədri Mübariz Qurbanlı deyib.
Rəhbərlik etdiyi komitənin də bu məsələni diqqətdə saxladığını qeyd edən M. Qurbanlı bildirib ki, hazırda onlarla bağlı tədbirlər görülür: “Orada qalan digər azərbaycanlı uşaqların da yaxın günlərdə Azərbaycana gətirilməsi üçün işlər görülür”.
A.H.
www.oxu.az
"
"Azərbaycanda bu yüksək vəzifə yerləri boş qalıbAzərbaycanda bir neçə yüksək dövlət vəzifəsi xeyli vaxtdır təyinat gözləyir. Həmin vəzifələr aparılan struktur islahatları və digər səbəblərdən boşalıb.
Oxu.Az xəbər verir ki, Modern.az saytı boş qalan yüksək vəzifə yerlərini dəqiqləşdirməyə çalışıb.
Hazırda gözlər təhsil naziri postuna yönəlub. Eks-təhsil naziri Mikayıl Cabbarovun vergilər naziri postuna aparılmasından sonra Təhsil Nazirliyinə kimin rəhbər gətirilcəyi hamını maraqlandırır.
Azərbaycan Respublikasının Prezidenti yanında Ali Attestasiya Komissiyasının sədri  vəzifəsi də 1 ildir təyinat gözləyir. Komissiyanın sabiq sədri, mərhum akademik Arif  Mehdiyev 2016-cı il dekabrının 19-da  vəfat edib. 
Prezident Administrasiyasındakı bir neçə vəzifə hələ 6 ay öncə boşalıb. Dövlət başçısı İlham Əliyevin bu il iyunun 1-də struktur islahatları ilə əlaqədar imzaladığı sərəncamlardan irəli gələrək, Prezident Administrasiyasında Millətlərarası münasibətlər, multikulturalizm və dini məsələlər üzrə köməkçi – şöbə müdiri Kamal Abdulla, Humanitar siyasət məsələləri şöbəsinin müdiri Fatma Abdullazadə tutduqları vəzifələrdən azad olundular. 
Struktur islahatları nəticəsində Prezident Administrasiyasında İnnovativ inkişaf və elektron hökumət məsələləri şöbəsi də yaradıldı.
Hər üç şöbəyə müdir təyinatı hələ ki gerçəkləşməyib.
 
Azərbaycan prezidenti İlham Əliyevin bu ilin iyulun 1-də imzaladığı sərəncamla Bakı şəhəri Yasamal Rayon İcra Hakimiyyətinin başçısı İbrahim Mehdiyev vəzifəsindən azad edilib.
İbrahim Mehdiyevin yerinə hələlik heç bir təyinat yoxdur.
Ölkə başçısının 11 iyulda imzaladığı sərəncamla Novruzəli Orucov Səfərbərlik və Hərbi Xidmətə Çağırış üzrə Dövlət Xidməti rəisinin həqiqi hərbi xidmətə çağırış üzrə müavini – Həqiqi hərbi xidmətə çağırış baş idarəsinin rəisi vəzifəsindən azad edilib.  Bu vəzifəyə də heç bir təyinat olmayıb.
2018-ci ildə ölkəni bir sıra önəmli hadisələrin, o cümlədən növbəti prezident seçkilərinin gözlədiyini nəzərə alsaq, onda qeyd edə bilərik ki, tezliklə adları çəkilən yüksək dövlət vəzifələrinə məmur təyinatının olacağı istisna deyil.
S.B.
www.oxu.az
"
"Mehriban Əliyeva ordenlə təltif olunubAzərbaycanın Birinci vitse-prezidenti, Heydər Əliyev Fondunun prezidenti Mehriban Əliyeva II dərəcəli Müqəddəs Mələksima Knyaginya Olqa ordeni ilə təltif edilib.
Oxu.Az-ın xəbərinə görə, Mehriban xanım Əliyevanı bu ordenlə Rus Pravoslav Kilsəsinə göstərdiyi köməyə, habelə Rusiya ilə Azərbaycan arasında dostluğun möhkəmləndirilməsi sahəsində çoxsaylı xidmətlərinə görə Moskvanın və bütün Rusiyanın patriarxı Kirill təltif edib.
Bu yüksək ordenlə kilsə, dövlət və ictimai həyatın müxtəlif sahələrində böyük xidmətləri olan qadınlar təltif edilirlər.
Xatırladaq ki, 2013-cü ildə Mehriban Əliyevanın himayədarlığı ilə Həştərxanda Müqəddəs Mələksima Knyaz Vladimirə Rusiyada ilk abidə ucaldılıb. Bu il Mehriban Əliyevanın şəxsi təşəbbüsü ilə abidənin ətrafındakı ərazidə abadlıq işləri görülüb.
S.B.
www.oxu.az
"
"""Xəzər Dəniz Gəmiçiliyi"" QSC-yə yeni təyinat""Azərbaycan Xəzər Dəniz Gəmiçiliyi"" Qapalı Səhmdar Cəmiyyəti (QSC) sədrinin birinci müavini vəzifəsinə təyinat olub.
Oxu.Az xəbər verir ki, prezident İlham Əliyevin sərəncamı ilə bu vəzifəyə Mübariz Cabbarov təyin edilib.
Qeyd edək ki, sədrin sabiq birinci müavini Zamiq İsmayılov öz ərizəsi ilə vəzifədən azad olunub.
Mübariz Mustafa oglu Cabbarov 1968-ci ildə Zaqatala rayonunun Yuxarı Tala kəndində anadan olub. Evlidir, iki övladı var.
L.Ə.
www.oxu.az
"
"Müdafiə Nazirliyindən mətbuatla bağlı AÇIQLAMAMüdafiə Nazirliyi (MN) ""Azərbaycan Respublikasının Silahlı Qüvvələri haqqında"" qanun layihəsinin Milli Məclisdə növbəti oxunuşu zamanı orduya parlament və ya qeyri-hökumət təşkilatlarının nəzarət etməsi, eləcə də, media nümayəndələrinin ordu haqqında yazılarına qadağa qoyulması ilə bağlı fikirlərə cavab verib.
Nazirlikdən Oxu.Az-a bildirilib ki, il ərzində Milli Məclisin deputatları, rayon icra hakimiyyətləri, dövlət, yerli və xarici qeyri-hökumət təşkilatları və ictimai qurumlarla birlikdə hərbi hissələrdə müxtəlif səpkili 67 tədbir və layihə icra olunub.
Müdafiə Nazirliyinin təşkilatçılığı ilə müxtəlif qurumlarla birgə ölkənin rayon və şəhərlərində 40-dan artıq hərbi-vətənpərvərlik mövzusunda mədəni-kütləvi tədbir keçirilib.
Müdafiə Nazirliyi ilə Azərbaycan Respublikası İnsan Hüquqlar üzrə Müvəkkili (Ombudsman) Aparatı, Hərbi Prokurorluq, Dini Qurumlarla iş üzrə Dövlət Komitəsi arasında imzalanmış iş planına uyğun olaraq hərbi hissələrə 15 dəfə səfərlər təşkil olunaraq şəxsi heyətlə görüşlər keçirilib.
Bundan əlavə, 2017-ci ildə Hesablama Palatası tərəfindən Müdafiə Nazirliyinin müxtəlif fəaliyyət sahələri üzrə təfərrüatlı yoxlanılması da həyata keçirilib.
Cari ilin 11 ayı ərzində ictimailəşdirilməsi məqsədilə Müdafiə Nazirliyi tərəfindən 1152 məlumat, 763 foto, 119 video material hazırlanaraq kütləvi informasiya vasitələrinə (KİV) ötürülüb, jurnalistlərin 124 sualı cavablandırılıb. Çəkilişlər aparılmasına 67 icazə məktubu verilib, keçirilən tədbirlərin işıqlandırılması üçün televiziya kanalları və aparıcı informasiya agentlikləri 70 dəfə tədbirlərə dəvət olunub.
Artıq üçüncü ildir ki, cəbhəboyu zonada yerləşən hərbi hissələrdə Müdafiə Nazirliyi ilə “Dinc Dünya” araşdırma mərkəzinin “Savaş jurnalistikası təlimləri” adlı birgə layihəsi keçirilir ki, buraya da yüzlərlə media nümayəndəsi cəlb olunur.
Nazirlər Kabinetinin 14 avqust 2015-ci il qərarının icrası ilə əlaqədar 50-dən çox yerli və xarici media nümayəndəsi Müdafiə Nazirliyində akkreditə olunub.
Müdafiə nazirinin təşəbbüsü ilə il ərzində bütün hərbi hissələrdə 3 dəfə ənənəvi “Açıq qapı günü” keçirilib. Bu ayın sonlarında növbəti “Açıq qapı günü”nün keçirilməsi planlaşdırılır.
www.oxu.az
"
"Sumqayıta 7 milyon manat ayrıldıAzərbaycan prezidenti İlham Əliyev Sumqayıt şəhərində çoxmənzilli binaların lift təsərrüfatının maddi-texniki bazasının möhkəmləndirilməsi və abadlıq-quruculuq işlərinin davam etdirilməsi ilə bağlı əlavə tədbirlər haqqında sərəncam imzalayıb. 
Oxu.Az xəbər verir ki, sərəncamda ölkənin sosial-iqtisadi həyatında özünəməxsus yeri olan Sumqayıt şəhəri Azərbaycan Respublikası regionlarının sosial-iqtisadi inkişafı dövlət proqramlarının uğurlu icrası nəticəsində bu gün də müasir sənaye şəhəri kimi sürətlə inkişaf etdiyi bildirilib.  
Qeyd olunub ki, Sumqayıt şəhərində qeyri-neft sənayesinin davamlı inkişafının təmin edilməsi, qabaqcıl texnologiyalara əsaslanan rəqabətqabiliyyətli sənaye sahələrinin yaradılması və istehsalat sahəsində əhalinin məşğulluğunun artırılması istiqamətində mühüm tədbirlər həyata keçirilib, o cümlədən gücü 525 MVt olan Elektrik Stansiyası, “Sumqayıt-3” yarımstansiyası tikilib, Kimya Sənaye Parkında gücü 67 MVt olan yarımstansiya, pestisid, xortum və fitinq, sürtkü yağlarının istehsalı müəssisələri, məlumatların emalı mərkəzi, “STP” MMC-nin müxtəlif istehsal sahələri üzrə ixtisaslaşmış 13 zavodu, “Azərtexnolayn” MMC-nin polad və polietilen borular, mexaniki və hidrotexniki avadanlıqlar istehsalı zavodları istifadəyə verilib, “Azərkimya” İB-nin müəssisələri yenidən qurulub, Alternativ və Bərpa Olunan Enerji Mənbələri üzrə Dövlət Agentliyinin “Azgüntex” zavodu, “Sağlam qida” Aqrar-Sənaye Kompleksi, “Azərsun Holdinq”in kağız və karton emalı kombinatı və yağ istehsalı fabriki, “Gilan” Tekstil Parkı, Mis Emalı zavodu, “Alyans Tekstil” MMC-nin uniforma istehsalı fabriki, “Azkontakt” MMC-nin beton boru və beton döşəmə daşı istehsalı müəssisələri yaradılmış, 60 mindən çox yeni iş yeri açılıb.
Bununla yanaşı, şəhərdə sosialyönümlü bir sıra infrastruktur layihələri də yerinə yetirilmiş, o cümlədən Paralimpiya və Olimpiya İdman Kompleksləri, Bayraq Muzeyi, Əlilləri Bərpa Mərkəzi, əlil və şəhid ailələri üçün ümumilikdə 240 mənzilli 5 yaşayış binası, Gənclər Mərkəzi, Uşaq-Gənclər Şahmat və Uşaq İncəsənət məktəbləri inşa edilmiş, 1 saylı Şəhər Mərkəzi Xəstəxanasının, “Kimyaçılar” Mədəniyyət Sarayının, Sumqayıt Dövlət Dram Teatrının, Tarix Muzeyinin, 1 saylı Uşaq-Gənclər İdman Məktəbinin binaları əsaslı təmir olunmuş, “ASAN xidmət” Mərkəzi fəaliyyətə başlamış, təhsil ocaqları və digər obyektlər istifadəyə verilmiş, 106 hektar ərazidə dənizkənarı bulvar-kompleksi salınmış, geniş abadlıq-quruculuq işləri görülüb. 
Sərəncama əsasən, Sumqayıt şəhərində çoxmənzilli binaların lift təsərrüfatının maddi-texniki bazasının möhkəmləndirilməsi və abadlıq-quruculuq işlərinin davam etdirilməsi üçün podratçı təşkilatlara zəruri avansın ödənilməsindən ötrü Sumqayıt Şəhər İcra Hakimiyyətinə Azərbaycan Respublikasının 2017-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan 7,0 (yeddi) milyon manat, o cümlədən çoxmənzilli binaların istismara yararsız 105 liftinin yeniləri ilə əvəz edilməsi üçün 3,7 milyon (üç milyon yeddi yüz min) manat, abadlıq-quruculuq işlərinin davam etdirilməsi üçün 3,3 milyon (üç milyon üç yüz min) manat ayrılıb.
Maliyyə Nazirliyi bu sərəncamın 1-ci hissəsində göstərilən məbləğdə maliyyələşməni təmin etməlidir. 
L.Ə.
www.oxu.az 
"
"Prezident FHN-nin işçilərini təltif edib - SİYAHIPrezident İlham Əliyev “Azərbaycan Respublikası Fövqəladə Hallar Nazirliyinin əməkdaşlarına fəxri adların verilməsi haqqında” sərəncam imzalayıb.
Oxu.Az xəbər verir ki, sərəncamla uzunmüddətli səmərəli fəaliyyətinə görə Azərbaycan Respublikası Fövqəladə Hallar Nazirliyinin aşağıdakı əməkdaşlarına Azərbaycan Respublikasının fəxri adları verilib:
“Əməkdar dövlət qulluqçusu”
Həmzəyev Arif Duman oğlu
“Əməkdar jurnalist”
Cəfərov Pərviz Qafar oğlu
“Əməkdar mühəndis”
Quliyev Gülağa Musa oğlu
Namazov Üzeyir Qurban oğlu.
Dövlət başçısının digər sərəncamı ilə xidməti vəzifələrini yerinə yetirərkən fərqləndiklərinə görə Azərbaycan Respublikası Fövqəladə Hallar Nazirliyinin əməkdaşları təltif ediliblər:
1-ci dərəcəli “Vətənə xidmətə görə” ordeni ilə
Mirzəyev Rəfail Xalid oğlu – general-leytenant
2-ci dərəcəli “Vətənə xidmətə görə” ordeni ilə
Kələntərli Ərgüc Asif oğlu – polkovnik
Qurbanov Afət Qənbər oğlu – polkovnik
3-cü dərəcəli “Vətənə xidmətə görə” ordeni ilə
Nağıyev Nağı Cabbar oğlu – general-mayor
Şirinova Sevda Azər qızı – general-mayor
Zeynalov Zaur Fuad oğlu – polkovnik
Məmmədov Vidadi Məmməd oğlu
Yusubova Nərgiz Aydın qızı
“İgidliyə görə” medalı ilə
Məmmədov Ruslan Teymur oğlu – daxili xidmət baş cavuşu (ölümündən sonra)
“Hərbi xidmətlərə görə” medalı ilə
Niftiyeva Flora Qəzənfər qızı – polkovnik
Yusifov Vüqar İbrahim oğlu – polkovnik
Qurbanov Həsən Tahir oğlu – mayor
Qlıçov Emil Cəmiyeviç – kapitan
Bağırov Nihad Seyfəddin oğlu – baş leytenant
Məhərrəmov Fakir Zamir oğlu – leytenant
Əhmədov Siyavuş Bahadur oğlu – gizir
Əhmədov Tural Zahid oğlu – gizir
Qarayeva Rəqiyyə Səyar qızı – gizir
“Dövlət qulluğunda fərqlənməyə görə” medalı ilə
Məmmədov Rabit Kamil oğlu – daxili xidmət polkovniki
Abasov Yahya Vaqif oğlu – daxili xidmət baş çavuşu
Abbaslı Bəhruz Akif oğlu – daxili xidmət baş çavuşu
İbrahimov Cavid Namiq oğlu – daxili xidmət baş çavuşu
Quliyev Aydın Məmmədhənifə oğlu
3-cü dərəcəli “Fövqəladə hallar orqanlarında xidmətdə fərqlənməyə görə” medalı ilə
Babayev Taleh Əsgər oğlu – daxili xidmət polkovnik-leytenantı
Baxşiyev Seymur Malik oğlu – daxili xidmət polkovnik-leytenantı
Quliyev Nəsib Seyfulla oğlu – daxili xidmət polkovnik-leytenantı
İbrahimov Şahid Fərəməz oğlu – daxili xidmət polkovnik-leytenantı
Vəliyeva Elnurə Əlikram qızı – daxili xidmət polkovnik-leytenantı
Dünyamalıyev Rəşad İsmayıl oğlu – daxili xidmət mayoru
Məhərrəmov Elbrus Hamlet oğlu – daxili xidmət baş leytenantı
Bədəlov Nuvər Rafi oğlu – daxili xidmət baş çavuşu
Mənəfov Çingiz Qaraquzu oğlu – daxili xidmət baş çavuşu
Yasinov Məcid Rafiq oğlu – daxili xidmət baş çavuşu.
L.Ə.
www.oxu.az
"
"Yevgeni Mixaylov: Rusiya tarixən Ermənistanı dəstəkləyib “Dağlıq Qarabağ münaqişəsində Rusiya tarixən Ermənistanı dəstəkləyir, belə ki, onlar bizim çoxdankı müttəfiqimizdirlər”.
Oxu.Az-ın məlumatına əsasən, bu barədə Bakıda keçirilən mətbuat konfransında Rusiyanın politoloqu, beynəlxalq münaqişələr üzrə mütəxəssis və təhlükəsizlik mələləri üzrə ekspert Yevgeniy Mixaylov bildirib.
Politoloq vurğulayıb ki, Rusiya Azərbaycanın da hüquqlarının tapdanmasına yol verməməyə çalışır.
“Moskva Dağlıq Qarabağ münaqişəsinin həlli istiqamətlərində bütün mümkün cəhdləri edir. Belə ki, Rusiyanın özünə də sərhədlərində problemlərin olması lazım deyil. Böyük ehtimalla, ümummüsəlman dünyası ilə qarşılıqlı münasibətlərin yaxşılaşmasına doğru olan bütün dünyəvi tendensiyalar, bu münaqişənin də həllinə gətirib çıxara bilər”, - deyə politoloq qeyd edib.
N.O.
www.oxu.az
"
"Azərbaycanlılar Ermənistanın Fransadakı səfirliyi qarşısında aksiya keçirdiAzərbaycanlılar Ermənistanın Fransadakı səfirliyi qarşısında etiraz aksiyası keçiriblər.
Oxu.Az Report-a istinadən xəbər verir ki, mitinqdə 2014-cü il iyulun 12-də Azərbaycanın işğal altında olan Kəlbəcər rayonunda öz ata-baba yurdlarını ziyarət etmək istəyərkən Ermənistan Silahlı Qüvvələri tərəfindən girov götürülən Dilqəm Əsgərov və Şahbaz Quliyevin azadlığı buraxılması tələb edilib.
Soydaşlarımız hər iki şəxsin Ermənistan tərəfindən işğal edilmiş Azərbaycan ərazisində girov götürüldüyünü bildiriblər. Aksiyada Ermənistanın təcavüzkar dövlət olduğu bildirilib, azərbaycanlı girovların azadlığa buraxılması tələb edilib.
Eyni zamanda, BMT-nin Təhlükəsizlik Şurasının qətnamələrinə əsasən, Azərbaycan torpaqları kimi tanınan ərazilərdə bu ölkənin vətəndaşlarının girov götürülməsi, Cenevrə Konvensiyasının pozulması və Ermənistanın Azərbaycana təcavüzü nəticəsində 1 milyon azərbaycanlının öz evlərini tərk etmək məcburiyyətində qalması Fransa ictimaiyyətinin diqqətinə çatdırılıb.
E.Ə.
www.oxu.az
"
"Milli Məclis MSK-ya deputatları cəzalandırmaq hüququ verən layihəni qəbul etdiMilli Məclisin bu gün keçirilən plenar iclasında deputatın etik davranış qaydalarını pozduğuna görə cəzalandırılması səlahiyyətinin Mərkəzi Seçki Komissiyasına (MSK) verilməsi təklifinə baxılıb.
Oxu.Az Report-a istinadən xəbər verir ki, Seçki Məcəlləsinə bununla bağlı dəyişiklik edilib.
Məcəllənin hazırkı 175-ci (Milli Məclisin deputatının mandatdan məhrum edilməsi haqqında qərarın qəbul edilməsi) maddəsinə əsasən, Konstitusiyanın 89-cu (Azərbaycan Milli Məclisi deputatlığından məhrumetmə və Milli Məclisin deputatlarının səlahiyyətlərinin itirilməsi) maddəsinin I hissəsinin 2-ci (Azərbaycan Respublikası vətəndaşlığından çıxdıqda və ya başqa dövlətin vətəndaşlığını qəbul etdikdə), 4-cü (dövlət orqanlarında vəzifə tutduqda, din xadimi olduqda, sahibkarlıq, kommersiya və başqa ödənişli fəaliyyətlə məşğul olduqda (elmi, pedaqoji və yaradıcılıq fəaliyyəti istisna olmaqla), 5-ci (özü imtina etdikdə) bəndlərdə göstərilən əsaslar olduqda, deputatın mandatdan məhrum edilməsi haqqında qərarı Mərkəzi Seçki Komissiyası qəbul edir.
Dəyişikliyə əsasən, məcəlləyə 6-cı (Bu Konstitusiyanın 93-cü maddəsinin III hissəsinin (Azərbaycan Respublikası Milli Məclisinin deputatları səsvermə hüququnu şəxsən həyata keçirirlər) tələbini pozduqda), 7-ci (deputat üçün qanunla müəyyən edilmiş etik davranış qaydalarını kobud surətdə pozduqda) bəndlər də əlavə edilib. Bu bəndlərdə göstərilən əsaslar olduqda, deputatın mandatdan məhrum edilməsi haqqında qərarı da MSK qəbul edəcək. MSK-nın qərarından müvafiq məhkəməyə şikayət verilə bilər.
Dəyişiklik layihəsi səsverməyə çıxarılaraq qəbul edilib. 
A.H.
www.oxu.az
"
"Seçki Məcəlləsinə dəyişikliklər qəbul edildiMilli Məclisin bu gün keçirilən plenar iclasında Seçki Məcəlləsinə dəyişikliklər müzakirəyə çıxarılıb.
Oxu.Az-ın APA-ya istinadən məlumatına görə, dəyişikliklər barədə MM-in Hüquq siyasəti və dövlət quruculuğu komitəsinin sədri Əli Hüseynli məlumat verib.
Seçki Məcəlləsinə dəyişikliklərlə bağlı qanun layihəsi müzakirələrdən sonra səsə qoyularaq qəbul edilib.
N.O.
www.oxu.az
"
"Siyavuş Novruzov: Sevinc Osmanqızı təxribatla məşğuldurYeni Azərbaycan Partiyası (YAP) icra katibinin müavini, deputat Siyavuş Novruzov Seçki Məcəlləsinə edilən dəyişikliklərlə bağlı bəzi şəxslərin növbədənkənar seçkinin keçiriləcəyi barədə məlumatlar yayaraq, vətəndaşları çaşdırdığını bildirib.
Oxu.Az-ın APA-ya istinadən məlumatına görə, Milli Məclisin bu gün keçirilən iclasında Seçki Məcəlləsinə dəyişikliklərin müzakirəsində çıxış edən S. Novruzov bildirib ki, ABŞ-da yaşayan Sevinc Osmanqızı şayiə yayır ki, Azərbaycanda mart ayının ortalarında prezident seçkiləri keçiriləcək və Milli Məclis bu məsələni müzakirəyə çıxarır.
""Bu, təxribatdır və o, təxribatla məşğuldur. Qanunda göstərilib ki, prezident seçkiləri fəaliyyətdə olan prezidentin səlahiyyət müddəti başa çatdıqdan sonra, oktyabr ayının üçüncü həftəsinin üçüncü günündə keçirilir. Burada hər hansı fövqəladə hal, hadisə baş verməyib. Götürün Konstitusiyanı, Seçki Məcəlləsini oxuyun. Hər fikirdən yanlış nəticələr çıxarıb, yanlış xəbərlər yayırlar, biz də bütün fəaliyyətimizi təkzib verməyə həsr edirik”, - deyə, S. Novruzov bildirib.
N.O.
www.oxu.az
"
"Seçkilərdə namizədlər üçün pulsuz efir vaxtı qüvvədə qalır?Milli Məclisin bu gün keçirilən plenar iclasında Seçki Məcəlləsinə dəyişiklik müzakirəyə çıxarılıb.
Oxu.Az APA-ya istinadən xəbər verir ki, layihə barədə məlumat verən Hüquq siyasəti və dövlət quruculuğu komitəsinin sədri Əli Hüseynli bildirib ki, ümumilikdə məcəlləyə 55 dəyişiklik təklif edilib.
O qeyd edib ki, dəyişikliklərin bir qismi son referendumda Konstitusiyaya edilən dəyişikliklərlə əlaqədardır.
Komitə sədri bildirib ki, məcəllədə 162, 164, 195 və 197-ci maddələrin ləğv edilməsi pulsuz efir vaxtının ləğv edilməsi demək deyil: “Seçkilərdə namizədlər üçün pulsuz efir vaxtı qüvvədə qalır”.
www.oxu.az
"
"İlham Əliyev: Valyuta ehtiyatlarımız artır, maliyyə vəziyyətimiz də çox sabitdirSumqayıt dünya miqyasında böyük müasir sənaye mərkəzinə çevrilir.
Oxu.Az-ın məlumatına görə, bunu Sumqayıt Kimya Sənaye Parkında yeni müəssisələrin təməlqoyma və açılış mərasimlərində iştirak edən Azərbaycan prezidenti İlham Əliyev müəssisənin kollektivi ilə görüşündə deyib.
Dövlətimizin başçısı qeyd edib: “Bu gün Sumqayıt Kimya Sənaye Parkında bir neçə müəssisə fəaliyyətə başlayır, bir neçə müəssisənin isə təməli qoyulub. Bu, çox gözəl, əlamətdar hadisədir. Bu, bir daha onu göstərir ki, Sumqayıt Kimya Sənaye Parkının yaradılması çox düzgün və vaxtında verilmiş qərardır. Bu gün dörd müəssisənin açılışı qeyd olunur, üç müəssisənin isə təməli qoyulub”.
İlham Əliyev bildirib ki, Sumqayıt Kimya Sənaye Parkının yaradılması Azərbaycanda sənaye sahəsində aparılan siyasətin təzahürüdür: “Bu ərazidə dövlət tərəfindən bütün lazımi tədbirlər görülmüşdür. Beş yüz hektar sahədə bütün kommunikasiya, rabitə, nəqliyyat, bir sözlə, bütün infrastruktur layihələri dövlət tərəfindən icra edilib. Özəl sektor isə öz növbəsində ölkəmiz üçün vacib olan sahələrə investisiya qoyuluşunu təmin edib. Sumqayıt Kimya Sənaye Parkının timsalında biz dövlət-özəl sektor tərəfdaşlığının gözəl nəticələrini görürük. Bu müəssisələrdə minlərlə insan işlə təmin olunur. Hazırda parkın 15 rezidenti var. Qoyulan və qoyulacaq sərmayələrin məbləği milyardlarla dollar həcmindədir. Əgər biz hələ ki, inşası davam edən bütün layihələri də nəzərə alsaq, 2,7 milyard dollar sərmayə qoyuluşu nəzərdə tutulur”.
Prezident deyib ki, bu gün ölkə iqtisadiyyatı, sənaye potensialı üçün vacib olan müəssisələr fəaliyyətə başlayır: “O müəssisələr ki, idxaldan asılılığı aradan götürəcək. Bu, məni çox sevindirir. Çünki bizim əsas məqsədlərimizdən biri də odur ki, yerli istehsal artsın, iş yerləri yaradılsın və idxaldan asılılıq azalsın. Bu gün böyük şüşə zavodunun təməli qoyuldu. Bu zavod fəaliyyətə başlayandan sonra artıq Azərbaycanda şüşə idxalı dayandırılacaq. Əksinə, Azərbaycan özü şüşələri ixrac edəcək. Nəzərə alsaq ki, bu gün Bakıda və digər şəhərlərdə yüzlərlə yaşayış binası, müasir göydələnlər tikilir, şüşəyə tələbat çox böyük olacaq.
Siz bilirsiniz ki, biz son vaxtlar xalçaçılığın inkişafına çox böyük diqqət göstəririk və artıq qısa müddət ərzində on xalça fabriki açılıbdır. Gələn il də on fabrik açılacaq və bütövlükdə otuz xalça fabrikinin yaradılması nəzərdə tutulur. Əlbəttə ki, bu fabriklərin uğurlu fəaliyyəti üçün yerli xammal lazımdır və əyirici-boyaq fabrikinin təməli də bu gün qoyulub. Bu, dövlət investisiyası hesabına yaradılacaq müəssisədir. Beləliklə, biz bütün xalçaçıları, həm bu fabriklərdə çalışan, eyni zamanda, fərdi qaydada işləyən xalça ustalarımızı öz xammalımızla təmin edəcəyik.
Bu gün, eyni zamanda, siqaret fabrikinin təməli qoyulubdur. Bu fabrikin də çox böyük əhəmiyyəti var. Biz indi siqaret idxalından asılıyıq. Əlbəttə, biz hamımız istəyirik ki, Azərbaycanda siqaret istehlakı azalsın, insanlar bu pis vərdişdən əl çəksinlər. Ancaq hələ ki, bu, belə deyil. Əlbəttə, daxili istehsal xarici istehsalı əvəzləməlidir. Bu fabrikdə istehsal olunacaq məhsul daxili tələbatın əlli faizini bağlayacaq. Əminəm ki, gələcəkdə biz daxili tələbatımızı 100 faiz ödəyəcəyik və eyni zamanda, xarici bazarlara ixrac edəcəyik”.
Dövlət başçısı vurğulayıb ki, bu gün Azərbaycanda tütünçülük çox sürətlə inkişaf edir: “Əlbəttə ki, tütünçülüyün son məhsulu olan siqaret istehsalı da Azərbaycanda yaradılır.
Pestisid zavodunun tikintisi artıq öz həllini tapıb. Bu da çox vacib sahədir. Mənim göstərişimlə bu sahəyə böyük diqqət ayrılır. Çünki bu günə qədər biz yenə də idxaldan asılıyıq. İndi daxili tələbatı bu parkda yaradılan zavod tam ödəyəcək. Gələcəkdə - növbəti mərhələdə isə ixrac imkanı da yaradılacaq. Bu, kənd təsərrüfatının inkişafına çox böyük təkan verəcək. Çünki kənd təsərrüfatı sənaye istehsalı ilə bərabər, bizim əsas, prioritet istiqamətimizdir. Düzgün aqrotexniki tədbirlərin görülməsi nəticəsində biz məhsuldarlığı böyük dərəcədə artıra bilərik”.
İlham Əliyev deyib ki, bu müasir və çox böyük imkanlara malik olan Data Mərkəzinin açılması da çox əlamətdar hadisədir: “Bu, dünyanın ən son texnologiyalarına əsaslanan mərkəzdir. Azərbaycan bu sahədə də dünya miqyasında liderlik nümayiş etdirir. Bildiyiniz kimi, blokçeyn texnologiyası bu gün dünyada çox böyük diqqətə malik olan bir sahədir. Bir çox ölkələr, şirkətlər bu texnologiyanı öz ölkələrinə gətirmək üçün çalışırlar, fəaliyyət göstərirlər. Burada da Azərbaycan ön sıralardadır. Belə böyük və müasir, bütün dünya standartlarına cavab verən Data Mərkəzinin yaradılması onu göstərir ki, biz gələcəyə baxırıq, biz ölkəmizi dünyada gedən mütərəqqi proseslərə uyğun şəkildə inkişaf etdiririk. Bu, həm elm mərkəzidir, həm sənaye müəssisəsidir və həm də böyük biznes sahəsidir.
Bir sözlə, bir gündə Sumqayıtda, görün, yeddi müəssisəyə təkan verilir, onların fəaliyyəti təmin edilir. Əgər biz Sumqayıt Kimya Parkının digər rezidentlərini də əlavə etsək, görərik ki, bu, doğrudan da dünya miqyasında böyük bir sənaye mərkəzidir. Çünki hazırda “SOCAR Polymer” və karbamid zavodlarının tikintisi davam edir. Bu iki layihənin ümumi sərmayə həcmi 1 milyard 700 milyon dollardır. Bu, bizə imkan verəcək ki, həm yerli istehsalı, yerli xammalı təmin edək, həm də ki, böyük ixrac imkanları yaradılacaq.
Qeyd etdiyim kimi, bu sənaye parkında bütövlükdə 15 rezident var. Həm xarici, həm də daxili investorlar burada fəaliyyət göstərirlər. Əgər biz vaxtında bu qərarı qəbul etməsəydik və dövlət öz tərəfindən bütün lazımi tədbirləri görməsəydi, o cümlədən maliyyə dəstəyini göstərməsəydi, əlbəttə ki, bu gün bu park da olmayacaqdı və biz bu gözəl imkanlardan məhrum ola bilərdik. Əminəm ki, Sumqayıt Kimya Sənaye Parkının fəaliyyəti gələcəkdə daha da genişləndiriləcəkdir. Burada böyük ərazilər var, yeni layihələr təqdim olunur, yeni layihələr nəzərdən keçirilir. Ona görə bu parkın çox böyük gələcəyi var”.
Prezident qeyd edib ki, Sumqayıt bu gün Cənubi Qafqazda Bakıdan sonra ikinci böyük sənaye şəhəridir: “Burada yaradılan sənaye müəssisələri ən yüksək standartlara cavab verir. Bu, yeni iş yerlərinin yaradılması deməkdir. Mənə verilən məlumata görə, hazırda Kimya Sənaye Parkında 8 mindən çox insan işləyir - həm tikintidə, həm də müəssisələrin idarə olunmasında. Gələcəkdə bu rəqəm daha da artacaq. Deməli, Sumqayıtda işsizliklə bağlı bütün məsələlər öz həllini tapacaq. Biz gələcəkdə də Sumqayıtın hərtərəfli inkişafı üçün öz dəstəyimizi verəcəyik.
O ki qaldı, sənaye zonalarının yaradılmasına, bu proses ölkəmizdə geniş vüsət alıb. Neftçala Sənaye Məhəlləsi fəaliyyətə başlayıb, Hacıqabul, Masallı, Sabirabad rayonlarında oxşar zonalar yaradılır. Mingəçevir Yüngül Sənaye Parkında birinci böyük fabrikin açılışı gələn ilin əvvəlində nəzərdə tutulur. Yəni, Azərbaycanda sənayeləşmə prosesi sürətlə gedir. Bunun təməlində bizim siyasətimiz, xarici və yerli investorların inamı dayanır. Çünki ancaq sabit olan ölkələrə investisiya cəlb olunur. Azərbaycan o ölkələrdəndir ki, çox gözəl beynəlxalq nüfuza malikdir, iqtisadi cəhətdən uğurla inkişaf edir. Davos Forumunun hesablamalarına görə, ölkə iqtisadiyyatlarının rəqabətqabiliyyətliliyinə görə biz 35-ci yerdəyik. Bu gün Sumqayıtda bu 7 müəssisənin, bundan əlavə, bu müəssisələri qidalandıran yarımstansiyaların fəaliyyətə başlaması bizim düzgün siyasətimizi bir daha göstərir və biz 2017-ci ili uğurla başa vururuq”.
Dövlətimizin başçısı əlavə edib: “Sumqayıtın ümumi inkişafı məni çox sevindirir. Mən on səkkizinci dəfədir ki, Sumqayıtda səfərdəyəm. Bu il ikinci dəfədir ki, gəlmişəm. Şəhərdə bütün infrastruktur layihələri demək olar ki, başa çatmaq üzrədir. Fasiləsiz içməli su ilə təminat 94 faizə çatıbdır, qazlaşma 100 faizdir, elektrik enerjisi ilə heç bir problem yoxdur, yeni yollar salınır. Biz bu il Bilgəh-Sumqayıt sahilboyu yeni yolun salınmasını təmin etdik. Sosial obyektlər, məktəblər, xəstəxanalar, Olimpiya kompleksi, Paralimpiya mərkəzi, “ASAN xidmət” mərkəzi yaradılıb. Bu gün biz “Kimyaçı” Mədəniyyət Sarayının əsaslı təmirdən sonra açılışını qeyd edəcəyik. Yəni, həm sosial, həm iqtisadi sahədə, sənaye sahəsində çox böyük inkişaf var. Sumqayıt bulvarı isə, - mən bunu bulvarın açılışında da demişəm”, - bir möcüzədir. Çünki qısa müddət ərzində belə bulvarın salınması doğrudan da çox böyük hadisədir. İnsanların rahat yaşaması, işlə təmin olunması üçün bütün işlər görülür. Bir daha demək istəyirəm ki, Sumqayıt dünya miqyasında böyük müasir sənaye mərkəzinə çevrilir. Bir məsələni də qeyd etməliyəm ki, bütün müəssisələr ən yüksək ekoloji standartlara malikdir. Bunu mən xüsusi tapşırmışdım. Çünki bilirsiniz ki, vaxtilə Sumqayıtın ekoloji vəziyyəti çox ağır idi. Hətta bütün beynəlxalq reytinqlərdə ünyanın ekoloji cəhətdən ən problemli şəhərlərindən biri idi. Bu gün isə Sumqayıt ekoloji cəhətdən bəlkə də ən gözəl və təmiz şəhərlərdən biridir. Bax, biz buna nail ola bilmişik. Buna görə Sumqayıtın ekoloji vəziyyətinin daim yaxşılaşdırılması diqqət mərkəzindədir və bu gün buranın təmiz havası, gözəl iqlimi əminəm ki, sumqayıtlılar üçün də çox önəmlidir.
Biz ili uğurla başa vururuq. On bir ayda sənaye istehsalı qeyri-neft sahəsində 3,5 faiz, qeyri-neft iqtisadiyyatımız 2,4 faiz, kənd təsərrüfatı 4 faizdən çox artıbdır. Budur, əsas iqtisadi göstəricilərimiz. Valyuta ehtiyatlarımız da artır, maliyyə vəziyyətimiz də çox sabitdir. Bu gün Azərbaycan belə gözəl əsərlər yaradır və xalqımıza bəxş edir.
Burada, bu görüşdə iştirak edən bütün vətəndaşlar bu gün açılışında və təməlinin qoyuluşunda iştirak etdiyim müəssisələrin nümayəndələridir. Mən sizi təbrik edirəm, sizə uğurlar arzulayıram. Sizi qarşıdan gələn Yeni il və Dünya Azərbaycanlılarının Həmrəyliyi Günü münasibətilə təbrik edirəm. Sağ olun”.
A.H.
www.oxu.az
"
"Oleq Kuznetsov: Qarabağ  beynəlxalq narkotik alveri üçün “su yoluna” çevrilib“Bu yaxınlarda Azərbaycan və Rusiya arasında bölgə təhlükəsizliyi sahəsində beynəlxalq əməkdaşlıq haqqında ikitərəfli saziş imzalanıb.
Oxu.Az xəbər verir ki, bunu Bakıda keçirilən mətbuat konfransında Rusiya siyasi analitiki, qafqazşünas-tarixçi Oleq Kuznetsov bildirib.
Politoloqun sözlərinə görə, Xəzər regionunda təhlükəsizliyin təmin edilməsi məsələlərinin normal, ikitərəfli tənzimlənməsinə keçid Rusiya-Azərbaycan münasibətlərində irəliyə doğru ciddi addımdır.  
""Nəhayət ki, kollektiv təhlükəsizlik məsələlərində iki ölkənin əməkdaşlığının əsas istiqamətləri nəinki səsləndirilmiş, həm də formal hüquqi sənəd şəklində təsbit olunub. Təbii ki, beynəlxalq terrorçuluğun, o cümlədən İŞİD-in Rusiya və Azərbaycan üçün konkret təhlükəsi var. Bu da bizim mövqelərimizi yaxınlaşdırır"", - O.Kuznetsov deyib. 
Politoloq beynəlxalq narkotrafiklə bağlı ciddi problemlərin olduğunu qeyd edib: ""Azərbaycanın işğal olunmuş əraziləri beynəlxalq narkotik alveri üçün keçid zonası olub. Bu ərazi qanuni sahiblərinin yurisdiksiyasında olmadığından, hüquqi özbaşınalıq məkanında nəsə bir ""qara dəlik"" əmələ gətirir"".
Oleq Kuznetsov iki ölkənin xüsusi xidmətləri, hüquq-mühafizə orqanları arasında informasiya mübadiləsinin vacibliyini də qeyd etdi: ""Çünki müasir dünyada informasiyanın çatdırılma sürəti çox vaxt beynəlxalq təhlükəsizliklə bağlı terrorizmə qarşı və digər tədbirlərin səmərəliliyini təmin edir"".
N.O.
www.oxu.az
"
"Prezident Sumqayıtdadır - VİDEO + FOTO + YENİLƏNİBAzərbaycan Prezidenti İlham Əliyev dekabrın 15-də “Baku Steel Company” MMC-nin Sumqayıt boruyayma zavodunun yenidənqurmadan sonra açılışında iştirak edib.
Dünyada maliyyə və iqtisadi böhranın davam etdiyi bir dövrdə Azərbaycan iqtisadiyyatı sürətlə inkişaf edir. Prezident İlham Əliyevin tapşırıqlarına uyğun olaraq iqtisadiyyatın şaxələndirilməsi, qeyri-neft sektorunun və sənayenin əsaslı şəkildə inkişafı başlıca prioritetlərdəndir. Qarşıya qoyulan əsas məqsədlərdən biri də ölkəmizin bütün regionlarında sənayeni daha da inkişaf etdirməkdir. Ölkənin qeyri-neft sektoruna yönəldilən investisiyalar Azərbaycan iqtisadiyyatının daha da inkişafına və keyfiyyətli yerli məhsullar istehsalının genişləndirilməsinə hərtərəfli təkan verir. Bu baxımdan “Baku Steel Company” MMC-nin Sumqayıt boruyayma zavodu ölkə iqtisadiyyatına mühüm töhfədir. Bu cür zavodların fəaliyyəti ölkə iqtisadiyyatının sənayeləşdirilməsinin sürətləndirilməsinə, yeni təşəbbüslər nəzərə alınmaqla sənayenin modernləşməsinə, rəqabətqabiliyyətli müasir və prioritet istehsal sahələrinin yaradılmasına, sənayenin innovasiyalar əsasında inkişafının və yeni iş yerlərinin açılmasının təmin edilməsinə xidmət edir. Hazırda enerjidən səmərəli istifadə edilən, yüksək əlavə dəyər yaradan və ən son elmi-texniki yeniliklərə əsaslanan rəqabətqabiliyyətli sənaye istehsalının genişləndirilməsi üçün respublikamızda yenidənqurma tədbirləri ardıcıl xarakter daşıyır. “Baku Steel Company” MMC-nin Sumqayıt boruyayma zavodunda da bu istiqamətdə tədbirlər davam etdirilir.
“Baku Steel Company” MMC-nin müşahidə şurasının sədri Rasim Məmmədov dövlətimizin başçısına görülən işlərlə bağlı ətraflı məlumat verdi.
Bildirildi ki, Azərbaycan boruyayma zavodu 1947-ci ildə yaradılıb, tam gücü ilə istehsal fəaliyyətinə isə 1952-ci ilin dekabrında başlayıb. Keçmiş SSRİ ərazisində tikişsiz boru istehsal edən 26 müəssisədən biri olan bu zavodda çalışanların sayı 12 min nəfər, onun illik istehsal gücü isə 1 milyon ton məhsul təşkil edib. 1979-cu ildə ulu öndər Heydər Əliyevin tapşırığına əsasən zavodun ərazisində neft sənayesi üçün qazma borularının istehsalı sahəsi yaradılıb. Bununla da zavod keçmiş SSRİ məkanında qazma borusu istehsal edən 3 müəssisədən birinə çevrilib. Zavodda istehsal olunan qazma, qoruyucu, nasos-kompressor, neft-qaz boruları, həmçinin ümumi təyinatlı borular neft və maşınqayırma sənayesində geniş istifadə edilib. 1995-ci ildə zavod fəaliyyətini tamamilə dayandırıb. İstehsal sahələri və qurğuları texniki cəhətdən yararsız hala düşüb. 2016-cı ilin oktyabr ayında “Baku Steel Company” MMC-nin oksigen zavodunun açılışı zamanı Prezident İlham Əliyev Sumqayıt boruyayma zavodunun əsaslı yenidən qurulması və fəaliyyətə başlaması barədə tapşırıqlar verib. Həmin tapşırıqlar əsasında zavod qısa müddət ərzində yenidən qurulub və fəaliyyətə başlaması üçün tam hazır vəziyyətə gətirilib.
Dövlətimizin başçısı zavodu işə saldı.
Məlumat verildi ki, yenidənqurmadan sonra zavodun illik istehsal gücü 90 min tondan 200 min tona çatdırılıb. Müəssisədə quraşdırılan müasir avadanlıq keyfiyyətli məhsul əldə etməyə imkan verir. Quraşdırılan avadanlıq dünyanın bu sahədə aparıcı şirkətlərinin məhsuludur. Müəssisədə 531 nəfər daimi işlə təmin edilib ki, onların da orta aylıq əməkhaqqı 1500 manatdır. Zavodda 3 növbə üzrə 24 saatlıq rejimdə fəaliyyət göstərən 180 yerlik yeməkxana inşa edilib.
Müəssisənin mərkəzi sınaq laboratoriyası ABŞ, Avropa, Çin və Tayvanda istehsal olunan müasir avadanlıqlarla təchiz edilib. Laboratoriyada metalın bərkliyini, möhkəmliyini, axma həddini və nisbi uzanmasını təyin edən avadanlıq quraşdırılıb, mikro və makrostruktur analizlər üçün hər növ mikroskoplar, metalın kimyəvi tərkibini təyin etmək üçün spektrometr qoyulub. Azərbaycan istehsalı olan borular daxili bazarda satılmaqla yanaşı, xarici ölkələrə də ixrac ediləcək. Müəssisənin məhsullarının Almaniya, Hollandiya, Belçika, İtaliya, Avstriya, Türkiyə, Rusiya, Qazaxıstan, Litva və Ukraynaya ixracı nəzərdə tutulur.
Zavodun ərazisində geniş abadlıq işləri aparılıb, 38 min kvadratmetr sahədə yaşıllıq sahəsi salınıb.

12:42
Azərbaycan Prezidenti İlham Əliyev dekabrın 15-də Sumqayıta səfəri çərçivəsində şəhərin Lüdviqşafen parkında əsaslı təmirdən sonra yaradılan şəraitlə tanış olub.
Oxu.Az xəbər verir ki, son illərdə Azərbaycanda həyata keçirilən sosial-iqtisadi inkişaf strategiyası bölgələrin daha da gözəlləşməsi, regionların simasına yeni elementlərin daxil olması ilə müşayiət olunur. Ölkəmizin bütün bölgələrində müasir səviyyədə ictimai yerlərin, bulvarların, parkların və xiyabanların yaradılması tədbirləri davam etdirilir. Bu proses Sumqayıtda da geniş vüsət alıb. Bu sahədə görülən işlər sakinlərin rahatlığı, asudə vaxtılarının daha da səmərəli təşkili məqsədi daşımaqla yanaşı, müasirləşən Sumqayıtın gözəlliyinə əlavə çalarlar qatır.
Sumqayıtın Lüdviqşafen parkında geniş abadlıq-quruculuq işləri aparılıb, yaşıllıq zolaqları salınıb, oturacaqlar qoyulub. Burada aparılan yenidənqurma işləri ərazinin gözəlliyini daha da artırır. Görülən bu işlər sakinlərin və şəhərə gələn qonaqların rahatlığı üçün müasir istirahət guşələrinin yaradılması istiqamətində reallaşdırılan layihələrin bir hissəsidir. Yeni parkların, istirahət məkanlarının və guşələrinin yaradılması, əhaliyə xidmət göstərən müasir infrastrukturun qurulması Sumqayıtın daha da gözəlləşməsi işinin davamlı xarakter almasından və ümumilikdə şəhərin sosial-iqtisadi inkişafından xəbər verir.
Şəhərin 9-cu mikrorayonunun ərazisində yerləşən Lüdviqşafen parkı müasir səviyyədə yenidən qurulub. Bu istirahət məkanı Sumqayıt şəhəri ilə qardaşlaşmış Almaniyanın Lüdviqşafen şəhərinin şərəfinə salınıb.
Onu da deyək ki, Lüdviqşafen şəhərində də Sumqayıt parkı mövcuddur. Bu park 1997-ci ildə Sumqayıt-Lüdviqşafen əlaqələrinin 20 illiyi münasibəti ilə salınıb. Ümumi ərazisi 2 hektar olan parkda sakinlərin istirahəti üçün geniş imkanlar yaradılıb. Yenidənqurma işləri zamanı müasir oturacaq və işıq dirəkləri qoyulub, yaşıllıq zollaqları salınıb, dekorativ ağac və güllər əkilib. Bu park Sumqayıtın gəzməli yerlərinə daha bir ünvan əlavə edib. Mövcud istirahət mərkəzlərinin, parkların, xiyabanların yenidən qurulması, yeni istirahət guşələrinin açılması, ilk növbədə, sosial layihədir. Bununla yanaşı, belə layihələrin icrası ölkəmizin iqtisadi potensialını nümayiş etdirir, Azərbaycan dövlətinin əhalinin istirahətinin yüksək səviyyədə təşkili məsələsinə olan diqqətini göstərir.
12:35
Azərbaycan prezidenti İlham Əliyev Sumqayıtda Dövlət Neft Şirkətinin “Azərkimya” İstehsalat Birliyinin “Kimyaçı” Mədəniyyət Sarayında əsaslı təmirdən sonra yaradılan şəraitlə tanış olub.
Oxu.Az-ın məlumatına görə, prezident İlham Əliyev sumqayıtlı sənətkarların əl işləri ilə tanış olub.
“Kimyaçı” Mədəniyyət Sarayında təsviri və tətbiqi incəsənət, əl ilə toxuma dərnəkləri fəaliyyət göstərir. Sarayda xanəndəlik, zərb alətləri, rəqs, instrumental ifaçılıq dərnəkləri də fəaliyyət göstərir.
***
12:20
Azərbaycan prezidenti İlham Əliyev dekabrın 15-də Yeni Azərbaycan Partiyası (YAP) Sumqayıt şəhər təşkilatının inzibati binasının açılışında iştirak edib.
Dövlətimizin başçısı binanın rəmzi açılışını bildirən lenti kəsib.
Azərbaycanda regionların sürətli sosial-iqtisadi inkişafı göstərir ki, prezident İlham Əliyev ulu öndər Heydər Əliyevin müəyyənləşdirdiyi strategiyanı uğurla davam etdirir. Paytaxtla yanaşı, bölgələr də inkişaf edir. Regionlarda yeni inzibati binaların tikintisi davam etdirilir. Azərbaycanın aparıcı siyasi qüvvəsi olan və 2017-ci ildə yaranmasının 25 illiyini qeyd edən Yeni Azərbaycan Partiyası ölkə həyatının bütün sahələrində yaxından iştirak edir, respublikamızın tərəqqisinə mühüm töhfələr verir. Sıraları getdikcə genişlənən partiyanın ümumi amallar naminə uğurlu fəaliyyətində rayon təşkilatlarının da böyük rolu var. Yeni Azərbaycan Partiyası rayon təşkilatlarının yeni inşa olunmuş inzibati binaları da müasirliyi ilə seçilir və həmin binalarda səmərəli fəaliyyət üçün hər cür şərait yaradılır.
Son illərdə Sumqayıt şəhərində çoxlu sosial təyinatlı infrastruktur obyektləri tikilib istifadəyə verilib. Bu sırada inzibati binalar da xüsusi əhəmiyyət kəsb edir. Sumqayıt şəhərinin ictimai-siyasi həyatında mühüm rol oynayan partiyanın yeni inzibati binasında yaradılan şərait təsdiqləyir ki, Yeni Azərbaycan Partiyası müstəqil Azərbaycanın daha parlaq gələcəyi naminə fəaliyyətində bundan sonra da səylərini əsirgəməyəcək.
Məlumat verilib ki, üçmərtəbəli binanın foyesində Yeni Azərbaycan Partiyasının yaradıcısı, ulu öndər Heydər Əliyevin büstü qoyulub, Heydər Əliyev guşəsi yaradılıb. Binada inzibati otaqlar, 300 yerlik iclas zalı var. İclas zalında Yeni Azərbaycan Partiyasının fəaliyyəti ilə bağlı müxtəlif tədbirlərin, seminarların və konfransların yüksək səviyyədə keçirilməsi mümkündür. Burada, eyni zamanda, şəhərin həyatında baş verən əlamətdar günlərlə bağlı tədbirlər keçiriləcək. Binada yeməkxana da fəaliyyət göstərəcək.
Onu da deyək ki, respublikanın hər yerində olduğu kimi, Sumqayıt şəhərində də Yeni Azərbaycan Partiyasının üzvləri fəallıqları ilə seçilirlər. Onlar şəhərin ictimai-siyasi həyatında fəal iştirak edir, Sumqayıtın sosial-iqtisadi inkişafına töhfələrini verirlər. Hazırda Yeni Azərbaycan Partiyası Sumqayıt şəhər təşkilatının 26 min 150 nəfər üzvü var ki, onlardan da 13 min 837-i qadınlar, 14 min 429-u isə gənclərdir.
***
11:56
Azərbaycan prezidenti İlham Əliyev Sumqayıtda Bayraq Muzeyinin açılışında iştirak edib.
Oxu.Az-ın məlumatına görə, prezident İlham Əliyev muzeyin rəmzi açılışını bildirən lenti kəsib.
Muzeylə tanış olan dövlət başçısına məlumat verilib ki, binanın inşasına 2017-ci ilin fevralında başlanılıb və sentyabr ayında tikinti işləri başa çatdırılıb.
***
11:47
Azərbaycan prezidenti İlham Əliyev Sumqayıta səfər edib.
Oxu.Az xəbər verir ki, dövlət başçısı Heydər Əliyevin şəhərin mərkəzində ucaldılmış abidəsini ziyarət edərək önünə gül dəstəsi qoyub. Sumqayıt Şəhər İcra Hakimiyyətinin başçısı Zakir Fərəcov prezident İlham Əliyevə abidənin yerləşdiyi Heydər Əliyev parkında və şəhərdə görülən işlər barədə ətraflı məlumat verib.
Azərbaycan prezidenti İlham Əliyev Sumqayıt Kimya Sənaye Parkında görülən işlərlə tanış olub, yeni müəssisələrin təməlqoyma və açılış mərasimlərində iştirak edib.
İqtisadiyyat naziri Şahin Mustafayev dövlət başçısına burada görülən işlərlə bağlı məlumat verib.
Sonra prezident İlham Əliyev parkın ərazisində “AzerFloat” Qapalı Səhmdar Cəmiyyətinin termoformasiya metodu ilə şüşə istehsalı zavodunun təməlini qoyub.
Dövlət başçısı Sumqayıt Kimya Sənaye Parkının ərazisində “Azərxalça” Açıq Səhmdar Cəmiyyətinin yunəyrici-boyaq fabrikinin də təməlini qoyub.
Sonra prezident İlham Əliyev Sumqayıt Kimya Sənaye Parkında “Gilan Sənaye Qrupu”na daxil olan “Aqrokimya Azərbaycan” Məhdud Məsuliyyətli Cəmiyyətinin pestisidlər istehsalı zavodunun birinci mərhələsinin açılışında iştirak edib.
Dövlət başçısı müəssisəni işə salıb.
Sonra prezident İlham Əliyev parkın ərazisində “STDC” Məhdud Məsuliyyətli Cəmiyyətinin Məlumatların Emalı, Qeydə Alınması və Ötürülməsi Mərkəzinin açılışında iştirak edib.
Dövlət başçısı müəssisənin kollektivi ilə görüşüb.



































A.H.
www.oxu.az
"
"Nə var, onu yazın - Vitse-spikerdən jurnalistlərə MÜRACİƏT Milli Məclisin bu gün keçirilən iclasında birinci vitse-spiker, Müdafiə, təhlükəsizlik və korrupsiya ilə mübarizə komitəsinin sədri Ziyafət Əsgərov mətbuatın və QHT-lərin Silahlı Qüvvələr üzərində nəzarətinə, məhdudiyyətin aradan qaldırılmasına edilən etirazlara münasibət bildirib.
Oxu.Az APA-ya istinadən xəbər verir ki, Z.Əsgərov mətbuatın ordudan yazmasına Müdafiə Nazirliyinin mətbuat xidməti vasitəsilə lazımi şərait yaradıldığını və bundan artığını etməyin düzgün olmadığını deyib.
O, ABŞ-ın İraqdakı əməliyyatları zamanı yaranmış vəziyyəti nümunə gətirib: “ABŞ-ın İraqda müharibə zamanı etdiyi kimi, biz də deyək ki, ümumiyyətlə, ordudan yazmaq lazım deyil? Belə edək, istəyirsiniz? İndi ABŞ kimi deyək ki, “gedin, işinizlə məşğul olun, biz müharibə aparırıq?”
Vitse-spiker zaldakı jurnalistlərə üzünü tutaraq, “Eşitdiniz, hörmətli jurnalistlər? Nə var, onu yazın!”, - söyləyib. 
Z. Əsgərov bildirib ki, Azərbaycan Ordusu dünyanın ən demokratik ordularındandır: “Azərbaycan Respublikasının Silahlı Qüvvələri haqqında” qanun layihəsində ordunun siyasi proseslərə müdaxilə imkanlarının olacağını əks etdirən müddəa barədə fikirlər də düz deyil. Silahlı Qüvvələr təkcə ordudan ibarət deyil, ordunun daxili siyasətə aidiyyəti yoxdur. Daxildəki hansısa məsələlərlə Daxili Qoşunlar məşğul olacaq, ordu yox”.
Z. Əsgərov Azərbaycan Ordusuna düşməni öz ərazimizdən qovmaqla yanaşı, işğalçı ölkə ərazisində təqib etməsi səlahiyyətinin verilməsin təklif edən deputat Tahir Kərimlinin fikirlərinə də reaksiya verib: “Tahir müəllim, o halda bu, işğal sayılacaq”.
A.H.
www.oxu.az
"
"“Azərbaycan Silahlı Qüvvələri haqqında” qanun qəbul olunubMilli Məclisin bu gün keçirilən plenar iclasında yeni hazırlanan “Azərbaycan Respublikasının Silahlı Qüvvələri haqqında” qanun layihəsi ikinci oxunuşda müzakirəyə çıxarılıb.
Oxu.Az “Report”a istinadən xəbər verir ki, layihədə silahlı qüvvələrin dinc, real təhdid, səfərbərlik və müharibə dövründə əsas vəzifələri əksini tapıb.
Qanun layihəsi 5 fəsil, 16 maddədən ibarətdir. Sənədin 4-cü (Silahlı qüvvələrin əsas vəzifələri) maddəsinə əsasən, dinc dövrdə Silahlı Qüvvələrin əsas vəzifələri aşağıdakılardır:
1.Azərbaycan Respublikasına qarşı silahlı təcavüzün qarşısnı almağa və onu dəf etməyə hazır olmaq,
2. əməliyyat şəraitini, onun təhlükəli dəyişməsini izləmək və Azərbaycan Respublikasına qarşı silahlı təcavüzə hazırlığı vaxtında aşkar etmək və nəzarətdə saxlamaq,
3. hərbi idarəetmə orqanlarının, qoşunların ( qüvvələrin) döyüşə və səfərbərliyə hazırlığı vaxtında aşkar etmək və nəzarətdə saxlamaq,
4. daxili siyasi sabitliyin, konstitusiya quruluşunun, ictimai asayişin qorunmasında və ictimai təhlükəsizliyin təmin edilməsində iştirak etmək,
5. Azərbaycan Respublikasının dövlət sərhədini mühafizə etmək,
6. əhalinin və ərazinin (Azərbaycan Respublikası ərazisinin hüdudları daxilində torpaq, su və hava məkanının, istehsal və sosial təyinatlı obyektlərin, habelə ətraf mühitin) təhlükəsizliyinin təmin edilməsi məqsədilə mülki müdafiəni təşkil etmək,
7. fövqəladə halların aradan qaldırılmasında iştirak etmək,
8. Azərbaycan Respublikasının mühüm inzibati-siyasi mərkəzlərini, enerji və nəqliyyat infrastrukturunu, kommunikasiya qurğularını, xüsusi yükləri, hərbi obyektləri və digər mühüm dövlət öbyektlərini mühafizə etmək,
9. azadlıqdan məhrumetmə cəzasına məhkum olunmuş, habelə barələrində həbs qətimkan tədbiri seçilmiş şəxslərin mühafizəsi və müşayət olunmasını, həmçinin pentensiar müəssisələin mühafizəsini həyata keçirmək,
10. öz fəaliyyətinin informasiya təhlükəsizliyini təmin etmək,
11. hərbi idarəetmə orqanlarının və qoşunların (qüvvələrin) əməliyyat, döyüş, səfərbərlik və mənəvi-psixoloji hazırlıq plan və proqramlarını daim təkmilləşdirmək,
12. hərbi texnikanı, silah, sursat və avadanlıqları modernləşdirmək, yeniləmək və döyüşə hazır vəziyyətdə saxlamaq, onunla rəftaretmə bacarığını təkmilləşdirmək,
13. səfərbərlik və hərbi xidmətə çağırış üzrə tədbirlkər kompleksini təkmilləşdirmək,
14. peşəkar hərbi kadrlar hazırlamaq, hərbi təhsili daim təkmilləşdirmək, hərbi-elmi potensialı artırmaq,
15. beynəlxalq terrorçuluq və mütəşəkkil cinayətkarlıqla mübarizə aparmaq,
16. beynəlxalq hərbi əməkdaşlığı həyata keçirmək,
17. Azərbaycan Respublikasının beynəlxalq öhdəliklərinə əsasən sülhün və təhlükəsizliyin dəstəklənməsi (bərpa edilməsi) üzrə əməliyyatlarda iştirak etmək və həmin öhdəliklərdən irəli gələn digər vəzifələri yerinə yetirmək,
18. ölkə ərazisinin müdafiəsi üzrə tədbirlərin və mülki müdafiə planı layihəsinin hazırlanmasında iştirak etmək.
Bu bənddə dinc dövrdə yerinə yetirilən əsas vəzifələrə əlavə olaraq, real təhdid dövründə Silahlı Qüvvələrin əsas vəzifələri də əksini tapıb:
1. döyüşə və səfərbərliyə hazırlığın səviyyəsini artırmaq, bununla bağlı əlavə tədbirlər kompleksini həyata keçirmək,
2. fövqəladə və hərbi vəziyyət rejimlərinin təmin edilməsi, ərazi müdafiəsi üzrə hazırlıq tədbirlərinin yerinə yetiriləmsində iştitrak etmək.
Dinc və real təhdid dövrlərində yerinə yetirilən əsas vəzifələrə əlavə olaraq, səfərbərlik və müharibə (silahlı münaqişə) dövründə Silahlı Qüvvələrin əsas vəzifələri aşağıdakılardır:
1. tam və ya qismən səfərbərlik üzrə tədbirləri vaxtında yerinə yetirmək,
2. ərazi müdafiəsi üzrə vəzifələri yerinə yetirmək,
3. Azərbaycan Respublikasına qarşı xarici hərbi təcavüzü dəf etmək, ölkə ərazisinin müdafiəsi üzrə hərbi əməliyyyatlar aparmaq, düşmən qüvvələrini məğlubiyyətə uğratmaq, onları Azərbaycan Respublikasının maraqlarına uyğun şərtlərlə hərbi əməliyyatları dayandırmağa (sülh danışıqları aparmağa və sülh sazişi bağlamağa) məcbur etmək.
Qanun layihəsi qəbul olunarsa, 1991-ci ildə qüvvəyə minən ""Azərbaycan Respublikasının Silahlı Qüvvələri haqqında"" qanunu qüvvədən düşəcək.
Qanun layihəsi müzakirələrdən sonra səsverməyə çıxarılaraq 2-ci oxunuşda qəbul edilib.
N.O.
www.oxu.az
"
"Rusiya telekanalında azərbaycanlı və erməni ekspertlər əlbəyaxa oldu - VİDEORusiyanın “Zvezda” telekanalında yayımlanan siyasi tok-şou zamanı azərbaycanlı jurnalist Fuad Abbasov ermənistanlı ekspert Sarkis Tsaturyanla əlbəyaxa olub.
Oxu.Az xəbər verir ki, bu barədə Fuad Abbasov öz sosial şəbəkə hesabında paylaşım edib.
Tok-şouda müzakirə mövzusu isə Türkiyə-Rusiya münasibətləri olub.
Türkiyə ilə bağlı səslənən təhqiramiz fikirlərə sərt reaksiya verən Fuad Abbasov Tsaturyanla üz-üzə gəlib.

A.H.
www.oxu.az
"
"Prezident: Gənclərimizin elmə daha yaxından cəlb olunması istiqamətində mühüm addımlar atılırAzərbaycan prezidenti İlham Əliyev Gənc Alimlərin Birinci Qurultayının iştirakçılarını təbrik edib.
Oxu.Az-ın məlumatına görə, təbrik məktubunu Prezident Administrasiyasının rəhbəri Ramiz Mehdiyev oxuyub.
Dövlət başçısının təbrikində bildirilir ki, dinamik yüksəliş xalqımızın elmi potensialının nəticəsidir: ""Milli ənənələrimizə sadiq gənc alimlərimizin yetişməsi önəmlidir. Gənclərimizin elmə daha yaxından cəlb olunması istiqamətində mühüm addımlar atılır. Gənc alimlərimizin elmimizin dünya səviyyəsində tanınmasında layiqli təmsilçimiz olacaqlarına inanırıq. Onlar tükənməz enerji ilə çalışacaq. Əminəm ki, qurultayda elmimizin inkişafı ilə bağlı dolğun proqram qəbul olunacaq"".
Qeyd edək ki, bu gün AMEA, Təhsil Nazirliyi, Gənclər və İdman Nazirliyinin birgə təşkilatçılığı ilə Bakıda Azərbaycan gənc alimlərinin I qurultayı keçirilir.
A.H.
www.oxu.az
"
"Bu gün Milli Məclis 39 məsələyə baxacaqBu gün Milli Məclisin növbəti plenar iclası keçiriləcək.
Oxu.Az Trend-ə istinadən xəbər verir ki, iclasda ilk öncə ""2013-cü il 13 avqust tarixində imzalanmış ""Azərbaycan Respublikası Hökuməti və Rusiya Federasiyası Hökuməti arasında Azərbaycan-Rusiya dövlət sərhədindən ""Samur"" (Azərbaycan Respublikası) - ""Yaraq-Qazmalar"" (Rusiya Federasiyası) buraxılış məntəqələri ərazisində Samur çayı üzərindən avtomobil körpüsünün tikintisi haqqında Saziş""də dəyişikliklər edilməsi barədə Azərbaycan Respublikası Hökuməti ilə Rusiya Federasiyası Hökuməti arasında"" Protokolun təsdiq edilməsi məsələsinə baxılacaq.
Daha sonra ""Azərbaycan Respublikasının Silahlı Qüvvələri haqqında"" qanun layihəsi ikinci oxunuşda müzakirəyə çıxarılacaq. İclasda ""Azərbaycan Respublikasının Hesablama Palatası haqqında"" layihə, Seçki Məcəlləsinə, Mülki Məcəlləyə dəyişikliklər edilməsi, o cümlədən ""Rəsmi statistika haqqında"", ""Həmkarlar ittifaqları haqqında"" qanuna dəyişiklik edilməsi və digər məsələlər mazakirə ediləcək.
Ümumilikdə iclasın gündəliyinə 39 məsələ daxildir.
www.oxu.az
"
"Səfir: Azərbaycan getdikcə əhəmiyyətli tranzit mərkəzinə çevrilirAzərbaycan yalnız karbohidrogenlər üçün enerji təchizatı mənbəyi rolunu oynamır, eyni zamanda getdikcə əhəmiyyətli bir tranzit mərkəzinə çevrilir.
Oxu.Az-ın Trend-ə istinadən məlumatına görə, bunu ABŞ-ın Azərbaycandakı səfiri Robert Sekuta V Frankfurt Qaz Forumunda çıxışında deyib.
R.Sekuta bildirib ki, oktyabrın sonunda Azərbaycan və Türkiyə prezidentləri, Gürcüstan və bir sıra Mərkəzi Asiya ölkələrinin yüksək vəzifəli şəxsləri ilə birlikdə Bakı-Tbilisi-Qars dəmir yolunun rəsmi açılışını etdi: 
“Bu yeni müasir dəmir yolu xətti Bakının cənubundakı Ələt limanı ilə birlikdə Xəzərdə, Şərqi və Cənubi Asiyanı Qərbi Avropa ilə birləşdirən yerüstü marşrutu təmin edəcəkdir. Şanxay ilə Hamburq arasındakı gəmi ilə malların 35 günə daşınması əvəzinə, bu yeni dəmir yolu və bərə yolları malların eyni məsafəni on bir-on dörd günə daşınmasına imkan yarada bilər. Bu yeni yerüstü yollar Azərbaycanda olan yeni, müasir hava yolu ilə yükdaşıma vasitələrinə əlavə olaraq, ölkənin hava məkanı vasitəsilə istifadə olunan hava dəhlizini genişləndirir”.
Səfir bildirib ki, bu inkişaf prosesləri Azərbaycanın yeni ticari nəqliyyat dəhlizi kimi əhəmiyyətini vurğulayır.
R.Sekuta bildirib ki, qədim ticarət yolları kimi, bu Yeni İpək Yolu da marşrutu boyunca sahibkarlıq və əlavə dəyəri yüksək olan işləri asanlaşdırmalıdır: 
“Lakin eyni zamanda ABŞ-ın strateji marağı var və bu strateji maraq praktiki baxımdan kök salmışdır. Azərbaycan Əfqanıstana gedən və gələn başqa bir marşrut təmin edir. Bu marşrut yalnız hərbi materialların daşınması üçün deyil, eyni zamanda fermerlər və digər Əfqanıstan vətəndaşları üçün uzun müddət ixrac etdikləri nar və qoz-fındıq kimi qanuni məhsullarını satmaq üçün mühüm əhəmiyyət kəsb edir. Bu, Xəzər hövzəsi və Mərkəzi Asiyadakı ölkələrin bir-birinə inteqrasiya etməsinə kömək edəcəkdir. Bu yol, əvvəlki digər yollar kimi, mədəniyyət, təhsil və intellektual mübadilələr, eləcə də daha çox yeniliklər üçün bir əlaqə kimi xidmət göstərə bilər. Bunun Orta Asiya və Xəzər hövzəsində yaşayan əhali ilə Avropa arasında əlaqələri gücləndirə biləcəyini düşünürəm”.
S.B.
www.oxu.az
"
"İnklüziv təhsilin inkişafı üzrə Dövlət Proqramı təsdiq edildiAzərbaycan prezident İlham Əliyev “2018–2024-cü illərdə Azərbaycan Respublikasında sağlamlıq imkanları məhdud şəxslər üçün inklüziv təhsilin inkişafı üzrə Dövlət Proqramı”nın təsdiq edilməsi haqqında sərəncam imzalayıb. 
Oxu.Az-ın məlumatına görə, sərəncamla “2018–2024-cü illərdə Azərbaycan Respublikasında sağlamlıq imkanları məhdud şəxslər üçün inklüziv təhsilin inkişafı üzrə Dövlət Proqramı” təsdiq edilib.
Sərəncama əsasən, Dövlət Proqramında nəzərdə tutulan tədbirlərin həyata keçirilməsini Təhsil Nazirliyinin əlaqələndirməsi tapşırılıb.
Nazirlər Kabineti bu sərəncamdan irəli gələn məsələləri həll etməlidir.
S.B.
www.oxu.az
"
"İlham Əliyev səfərbərlik xidməti ilə bağlı fərman verdiSəfərbərlik və Hərbi Xidmətə Çağırış üzrə Dövlət Xidmətinə yeni səlahiyyət verilib.
Oxu.Az-ın xəbərinə görə, bununla bağlı Azərbaycan prezidenti İlham Əliyev müvafiq fərman imzalayıb.
“Azərbaycan Respublikasının Səfərbərlik və Hərbi Xidmətə Çağırış üzrə Dövlət Xidməti haqqında Əsasnamə”nin 5-ci (xidmət fəaliyyətinin təşkili) maddəsinin 5.6.12-ci bəndinə əsasən, Səfərbərlik və Hərbi Xidmətə Çağırış üzrə Dövlət Xidmət vətəndaşları Xidmətə həqiqi hərbi xidmətə və işə qəbul edir, ali zabit heyəti istisna olmaqla, hərbi qulluqçuları vəzifəyə təyin və vəzifədən azad edir, onları həqiqi hərbi xidmətdən ehtiyata və ya istefaya buraxır.
Fərmanla həmin bənddə dəyişiklik edilib. Dəyişikliyə əsasən, Səfərbərlik və Hərbi Xidmətə Çağırış üzrə Dövlət Xidməti vətəndaşları həqiqi hərbi xidmətə və işə qəbul etməklə yanaşı, həm də işdən azad edəcək. 
S.B.
www.oxu.az
"
"Mehriban Əliyeva Baronessa Rona Feyrhedini qəbul edib – FOTOAzərbaycanın Birinci vitse-prezidenti Mehriban Əliyeva dekabrın 14-də Böyük Britaniyanın ticarət və ixracın təşviqi üzrə naziri, hökumətlərarası komissiyanın həmsədri Baronessa Rona Feyrhedin başçılıq etdiyi nümayəndə heyəti ilə görüşüb.
Oxu.Az xəbər verir ki, Azərbaycanın Birinci vitse-prezidenti Mehriban Əliyeva Böyük Britaniyanın ticarət və ixracın təşviqi üzrə naziri, hökumətlərarası komissiyanın həmsədri Baronessa Rona Feyrhedin Azərbaycana səfərinin ikitərəfli münasibətlərin inkişafına xidmət etdiyini bildirib.
Dövlət müstəqilliyini bərpa etdikdən sonra Azərbaycanın Böyük Britaniya ilə bir sıra sahələrdə əməkdaşlıq qurduğunu deyən Azərbaycanın Birinci vitse-prezidenti neft-qaz sahəsində əlaqələri xüsusi vurğulayıb və bu əlaqələrdə Böyük Britaniyanın BP şirkəti ilə əməkdaşlığı qeyd edib. BP şirkətinin 20 ildən çoxdur ki, Azərbaycanda fəaliyyət göstərdiyini deyən Mehriban Əliyeva ölkəmizdə bu əməkdaşlığın çox yüksək qiymətləndirildiyini diqqətə çatdırıb. O bildirib ki, bu il “Azəri-Çıraq-Günəşli” layihəsinin yeni mərhələsinə start verilib, yeni müqavilə imzalanıb. Bu isə mövcud əməkdaşlığın həm Böyük Britaniyanın, həm də Azərbaycanın maraqlarına cavab verdiyini nümayiş etdirir. “Şahdəniz-2” layihəsində BP-nin əsas investor olduğunu, gələn il TANAP layihəsinin başa çatacağını deyən Azərbaycanın Birinci vitse-prezidenti qeyd etdi ki, bu layihələrlə Azərbaycan Avropanın enerji təhlükəsizliyinə töhfə verir.
Gələcəkdə iqtisadiyyatın digər sahələrində, o cümlədən qeyri-neft sektorunda da geniş və uğurlu əməkdaşlığın qurulmasının vacib olduğunu deyən Mehriban Əliyeva diqqətə çatdırıb ki, ticarət dövriyyəsinin artması, turizm, kənd təsərrüfatı, yüksək texnologiyalar, nəqliyyat sahələrində əməkdaşlığın genişləndirilməsinin böyük perspektivləri var. Birinci vitse-prezident bu səfərin əməkdaşlıq baxımından yeni imkanlar yaradacağına əminliyini ifadə edib.
Xalqlarımızın bir-birini daha yaxından tanıması üçün humanitar sahədə əməkdaşlığı xüsusi vurğulayan Mehriban Əliyeva Azərbaycan ilə Böyük Britaniya arasında son illər təhsil sahəsində də əlaqələrin genişləndirildiyini qeyd etdi, ölkəmizdə 16 məktəbdə təhsilin ingilis dilində aparıldığını, yüzlərlə azərbaycanlının Böyük Britaniyada təhsil aldığını bildirib.
Ölkələrimiz arasında mədəniyyət sahəsində əməkdaşlıq üçün geniş imkanların olduğunu deyən Mehriban Əliyeva Azərbaycanın Təhsil Nazirliyi ilə Oksford Universiteti arasında yüksək səviyyəli əlaqələrin qurulduğunu vurğulayıb. “Mən bizim ikitərəfli münasibətlərimizi yüksək qiymətləndirirəm”, - deyən Mehriban Əliyeva gələcəkdə qarşılıqlı maraqlar əsasında daha geniş əməkdaşlığın qurulacağına əminliyini bildirib.
Böyük Britaniyanın ticarət və ixracın təşviqi üzrə naziri, hökumətlərarası komissiyanın həmsədri Baronessa Rona Feyrhed ölkəmizdə ona göstərilən qonaqpərvərliyə görə minnətdarlığını bildirdi. Qonaq Azərbaycanda keçirdiyi görüşlərdən danışdı, aparılan müzakirələrin ikitərəfli münasibətlərimizin genişləndirilməsi və daha da möhkəmləndirilməsi baxımından əhəmiyyətini qeyd edib.








S.B.
www.oxu.az
"
"Türkiyə XİN: Ermənistan Xocalı qətliamına görə cavab verməlidirTürkiyə Xarici İşlər Nazirliyi Ermənistanın xarici işlər naziri Edvard Nalbandyanın iki ölkə arasında 2009-cu ildə İsveçrənin Sürih şəhərində imzalanmış protokollarla bağlı açıqlamasına cavab verib.
Oxu.Az APA-ya istinadən xəbər ki, Türkiyə XİN-in bəyanatında E. Nalbandyanın açıqlamalarının əsassız olduğu və beynəlxalq ictimaiyyəti yanıltmağa yönəldiyi bildirilir:
 “Protokollar İsveçrənin yaratdığı şərait çərçivəsində aparılan danışıqlarda hazırlanaraq Türkiyə ilə Ermənistan arasındakı əlaqələrin normallaşdırılması məqsədi daşıyırdı. Lakin ilk olaraq Ermənistan Konstitusiya Məhkəməsi 12 yanvar 2010-cu il tarixində protokolların ruhuna və mətninə zidd ön şərtlər və məhdudlaşdırıcı hökmlər qəbul edib. Davamında Ermənistan prezidenti Serj Sarkisyan 22 aprel 2010-cu il tarixində protokolların ratifikasiyasının təxirə salındığını açıqlayıb. Son olaraq, Sarkisyan 19 sentyabr 2017-ci il tarixində BMT Baş Məclisində çıxışında protokolların gecikməsinin məsuliyyətini əsassız şəkildə Türkiyənin boynuna qoyaraq, tərəqqi olmadığı üçün protokolları qüvvədən düşmüş sayacaqlarını və 2018-ci ilin baharına bu protokollar olmadan girəcəklərini açıqlayıb”.
Bəyanatda bildirilir ki, Ermənistanın bu neqativ mövqeyinə baxmayaraq, Türkiyə protokolların əsas müddəalarına sadiqliyini qoruyur: “Protokollar hələ də TBMM Xarici işlər komissiyasının gündəmindədir və ratifikasiya olunmaq üçün Cənubi Qafqazda uyğun siyasi atmosferin və sülh ortamının yaranması zəruridir. Ölkəmizin protokol prosesində əsas məqsədi Türkiyə ilə Ermənistan arasında normallaşma prosesinin Cənubi Qafqazda əhatəli sülh və sabitliyi təmin edəcək şəkildə həyata keçirilməsi, bu çərçivədə Yuxarı Qarabağ probleminin həlli prosesində BMT Təhlükəsizlik Şurasının qərarlarına uyğun olaraq Azərbaycanın ərazi bütövlüyü təməlində irəliləyiş əldə olunması idi. İstənilə halda, Ermənistan Azərbaycan ərazilərinin işğalına son qoymalıdır”.   
Bəyanatda E. Nalbandyanın uydurma “erməni soyqırımı” barədə iddialarının da həqiqətdən uzaq olduğu qeyd edilir: “Ermənistandan gözləntimiz mübahisəli tarixi mövzuları kənara qoyub, yaxın tarixin ən önəmli insanlıq cinayətlərindən biri olan Xocalı qətliamının hesabını verməsidir”.
Xatırladaq ki, E. Nalbandyan Yunanıstana səfəri zamanı bu ölkə Xarici İşlər Nazirliyində çıxışında Türkiyə ilə imzalanmış protokolların həyata keçməməsində Ankaranı ittiham edib. O bildirib ki, Ermənistan 2018-ci ilin yazına qədər bu protokolları ləğv edəcək.   
www.oxu.az
"
"Müdafiə sənayesi işçiləri təltif edildi - SİYAHIPrezident İlham Əliyev “Azərbaycan Respublikasının müdafiə sənayesi işçilərinin təltif edilməsi haqqında” sərəncam imzalayıb.
Oxu.Az xəbər verir ki, sərəncamla Azərbaycan Respublikasında müdafiə sənayesinin inkişafında xidmətlərinə və dövlət qulluğunda səmərəli fəaliyyətinə görə aşağıdakı şəxslər təltif ediliblər:
“Tərəqqi” medalı ilə
Allahverdiyev Murad Hacı oğlu
Heydərov Arif Eldar oğlu
Xəlilov Eldar Xəlil oğlu
Xıdırov Niyazi Qərib oğlu
İmaməliyev Nazim Kərim oğlu
Kərimov Natiq İsrafil oğlu
Qurbanov Kamal Ramiz oğlu
Məmmədov Mütəllim Türbəndə oğlu
Nəhmədova Şəhla Əhliman qızı
Primov Ələddin Abbasəli oğlu
Səfərov Saməddin Sabir oğlu
Şivilov Bulud Əhməd oğlu
“Dövlət qulluğunda fərqlənməyə görə” medalı ilə
Hacıyev Rauf Ramiz oğlu
İbadov Elnur Adəm oğlu
İslamov Fazil Şamil oğlu
Qasımov Soltan Kərim oğlu
Mirişov Ehtiram Zakir oğlu
Rəsulzadə Rüstəm Rüfət oğlu
Tahirova Nəzakət Gülağa qızı.
Dövlət başçısının digər sərəncamı ilə Azərbaycan Respublikası müdafiə sənayesinin yaradılmasında və inkişafında xidmətlərinə görə aşağıdakı şəxslərə “Əməkdar mühəndis” fəxri adı verilib:
Əsədov Feyruz Zəfər oğlu
Qasımov Qulu Qasım oğlu
Qocayev Cahid Adıgözəl oğlu
Məmmədov Cavid Xəlil oğlu.
www.oxu.az
"
"Putin: Trampın işini mən qiymətləndirməli deyiləm""Prezident Trampın işini mən qiymətləndirməli deyiləm, bunu Amerika xalqı etməlidir"".
Oxu.Az Report-a istinadla xəbər verir ki, bunu Rusiya prezidenti Vladimir Putin Moskvada keçirilən 13-cü illik mətbuat konfransında deyib.
Rusiya prezidenti bildirib ki ki, Tramp ABŞ prezidenti kimi müəyyən uğurlar qazana bilib: ""Prezident kimi onun ciddi nailiyyətlərini görürük. Bazarlara baxın, necə yüksəlib?! Bu, investorların ABŞ iqtisadiyyatına etimadını göstərir"".
V.Putin Rusiya və ABŞ-ın əlaqələrini normallaşdıracağına və ölkələrin ümumi təhdidləri birlikdə ortadan qaldıracağına ümid etdiyini dilə gətirib.
N.O.
www.oxu.az
"
"İlham Əliyev: BP şirkəti Azərbaycanın qlobal enerji layihələrində əsas tərəfdaşıdırAzərbaycan Prezidenti İlham Əliyev Böyük Britaniyanın ticarət və ixracın təşviqi üzrə naziri, hökumətlərarası komissiyanın həmsədri Baronessa Rona Feyrhedin başçılıq etdiyi nümayəndə heyətini qəbul edib.
Oxu.Az xəbər verir ki, görüşdə Azərbaycan ilə Böyük Britaniya arasında ikitərəfli münasibətlərin siyasi, iqtisadi, energetika və digər sahələrdə uğurla inkişaf etdiyi vurğulandı, əməkdaşlığımızın bundan sonra da genişlənməsi üçün yaxşı potensialın mövcud olduğu qeyd edildi.
Ölkələrimiz arasında iqtisadi əlaqələrin yaxşı tarixə malik olduğunu və Böyük Britaniyanın Azərbaycanın ən böyük xarici investoru olduğunu vurğulayan Prezident İlham Əliyev BP şirkətinin Azərbaycanın qlobal enerji layihələrində əsas tərəfdaşı olmasının önəmini qeyd etdi. Eyni zamanda, Azərbaycanda iqtisadiyyatın şaxələndirilməsi istiqamətində böyük işlər görüldüyünü deyən dövlətimizin başçısı gələcəkdə qeyri-energetika sahəsində də Böyük Britaniya şirkətlərinin həm investor, həm də podratçı kimi iştirakının genişlənməsində ölkəmizin maraqlı olduğunu bildirdi. Dövlətimizin başçısı Baronessa Rona Feyrhedin ölkəmizə səfərinin iqtisadi əməkdaşlığımızın daha da genişləndirilməsi işinə öz töhfəsini verəcəyinə əminliyini ifadə etdi.
Böyük Britaniyanın ticarət və ixracın təşviqi üzrə naziri, iqtisadi əməkdaşlıq üzrə birgə hökumətlərarası komissiyanın həmsədri Baronessa Rona Feyrhed Azərbaycanın müstəqillik illəri ərzində əldə etdiyi nailiyyətlərin çox böyük təəssürat yaratdığını dedi. Energetika sahəsində əməkdaşlığa toxunan Baronessa Rona Feyrhed BP-Azərbaycan əlaqələrini çox mühüm tərəfdaşlıq əlaqələri kimi dəyərləndirərək hökumətinin bu sahədə əməkdaşlığın bundan sonra da davam etdirilməsi işinə sadiq qalacağını vurğuladı. Britaniya hökumətinin Azərbaycanla ikitərəfli münasibətlərə çox böyük önəm verdiyini deyən qonaq Azərbaycanın ölkəsinin mühüm strateji tərəfdaşı olduğunu bir daha qeyd etdi.
Görüşdə energetika sahəsində əməkdaşlığın perspektivləri ətrafında məsələlərə toxunularaq “Şahdəniz-2” layihəsinin uğurlu icrasının və “Azəri-Çıraq-Günəşli” müqaviləsinin uzadılmasının əhəmiyyəti vurğulandı.
Söhbət zamanı, həmçinin infrastruktur sahəsində Britaniya şirkətlərinin iştirakı, ticarət, qarşılıqlı sərmayə qoyuluşu, alternativ enerji, kənd təsərrüfatı, turizm, təhsil sahələrində əlaqələrin genişləndirilməsi ilə bağlı məsələlər ətrafında fikir mübadiləsi aparıldı.



A.M.
www.oxu.az
"
"Rusiyada prezident seçkiləri - 2018: “Putin-Medvedyev” tandemi davam edəcəkmi?Rusiya prezidenti Vladimir Putinin 2018-ci il prezident seçkilərinə qatılıb-qatılmayacağı uzun müddət sirr olaraq qalırdı. Belə bir görüntünün yaranmasına o özü səbəb olmuşdu. Jurnalistlər dəfələrlə bu suala cavab almağa cəhd etsələr də, Putin müxtəlif yollarla cavabdan yayınmışdı. Ona görə də ilk baxışdan birmənalı fikir söyləmək çətin idi. Əslində, Putinin öz namizədliyini irəli sürməsi proqnozlaşdırılan məsələ idi. Belə ki, onun növbəti dəfə prezident seçilməyə həm hüququ, həm şansı var. Eyni zamanda, başladığı islahatları yekunlaşdırmaq üçün onun öz namizədliyini irəli sürmək imkanı daha genişdir.
Bu barədə Oxu.Az-a politoloq Elman Nəsirli Vladimir Putinin 2018-ci il prezident seçkilərinə qatılacağı ilə bağlı bəyanatını şərh edərkən bildirib.
""Ötən həftə Putin “Xalqın etimadı olacağı təqdirdə, öz namizədliyini irəli sürəcəyini” bildirmişdi. Bu isə xalqın etimadından çox, onun özünün istəməsi deməkdir. Bugünkü böyük konfransda Putinin 2018-ci il prezident seçkilərinə qatılması ilə bağlı daha konkret, dolğun məlumat verəcəyi gözlənilir. Hesab edirəm ki, Vladimir Putinin bu prezident seçkilərində də “Vahid Rusiya” partiyasından namizədliyi irəli sürüləcək”, - deyə E.Nəsirli qeyd edib.
Politoloqun proqnozuna əsasən, Vladimir Putin hakimiyyətdə qalacağı təqdirdə, Rusiyanın Azərbaycanla bağlı siyasətində ciddi dəyişikliklərin baş verəcəyini gözləmək düzgün deyil. 
“Putinin region siyasətini, Azərbaycanla bağlı addımlarını praqmatik adlandırmaq olar. Baxmayaraq ki, bir çox məsələlərdə ciddi narazılıqlar var, bütövlükdə Putin balansı qorumaq siyasətini həyata keçirə bilir. Hesab edirəm ki, Rusiya liderinin növbəti prezidentliyi illərində, yəni növbəti 6 il ərzində onun regionla, Azərbaycanla bağlı siyasətində köklü dəyişikliklər müşahidə olunmayacaq”, - deyə siyasi şərhçi vurğulayıb.
Politoloq “Rusiyada 2018-ci il prezident seçkilərindən sonra hökumətdə nə kimi konfiqurasiyalar gözlənilir?” sualına cavab olaraq bildirib ki, bu suala da birmənalı cavab vermək çətindir.
“Rusiya mətbuatında son zamanlar Dmitri Medvedyevin növbəti prezident seçkilərindən sonra baş nazir postunu tutacağı ilə bağlı fikirlər səslənir. Lakin bu suala birmənalı cavab vermək çətindir. Bilirik ki, Putin və Medvedyevin birgə fəaliyyəti nəticəsində bu gün də “Vahid Rusiya” partiyası hakimiyyəti qoruyub-saxlayır. Zənnimcə, etibarlılıq baxımından Medvedyev Putin üçün qiymətli, sınanmış kadrdır. Böyük ehtimalla, Medvedyevin qalmaq şansı var. 
Lakin siyasətdə istənilən reallıqlar yeni konfiqurasiya vəziyyətləri yarada bilir. Belə ki, son illərlə müqayisədə, xüsusən də Qərbin sanksiyaları fonunda Rusiya iqtisadiyyatına bu il ciddi zərbələr dəyib. Əhalinin maddi durumu xeyli aşağı düşüb. Buna görə də əsas məsuliyyət iqtisadi məsələlərlə məşğul olan hökumətin üzərinə düşür. Yəni əhalinin sosial durumu aşağı düşdükcə, hökumətə etimad da azalır. Bu nöqteyi-nəzərdən, Medvedyevin Qərbin sanksiyaları fonunda çevik siyasət həyata keçirməməkdə ittiham olunaraq, vəzifədən uzaqlaşdırılması, Rusiya hökumətinə yeni rəhbər təyin olunması istisna deyil”, - deyə E.Nəsirli qeyd edib. 
Nigar Orucova
www.oxu.az
"
"İraqda tapılan azərbaycanlı uşaqlarla bağlı Dövlət Komitəsindən AÇIQLAMA""Müharibə zonalarında qalan azərbaycanlı uşaqların vətənə qaytarılması üçün Xarici İşlər Nazirliyinin təşəbbüsü ilə aidiyyəti qurumlarla işlər görülür. Artıq 20-yə yaxın azərbaycanlı uşaq düşərgələrdə müəyyənləşib və onların Azərbaycana gətirilməsi istiqamətində işlərə başlanılıb"".
Oxu.Az Report-a istinadən xəbər  verir ki, bunu Azərbaycanın Dini Qurumlarla İş üzrə Dövlət Komitəsi sədrinin müavini Səyavuş Heydərov deyib.
Sədr müavini bildirib ki, həmin uşaqların valideynləri münaqişələrdə dünyalarını dəyişib: ""Təbii ki, ilk növbədə, onlar müayinədən keçirilməlidir. Onların nə zaman ölkəyə gətirilməsi İşçi Komissiyasının işindən asılıdır. Məlumatlar var ki, uşaqların sayı 20-dən çoxdur. Ona görə də sayın dəqiqləşdirilməsi və hamısının ölkəyə gətirilməsi üçün işlər həyata keçirilir"".
S.Heydərov xatırladıb ki, bu günə qədər 900-ə yaxın Azərbaycan vətəndaşı münaqişəyə qoşulmaq üçün İraqa və digər ölkəyə gedib: ""Onlardan 300-ə yaxını münaqişələrdə vəfat edib. 205 nəfərin Azərbaycan vətəndaşlığı ləğv olunub, 95 nəfər məsuliyyətə cəlb olunub. Həmin ərazilərdə və ya üçüncü ölkədə gizlənən vətəndaşlarımız barədə də məlumatlar var. Onların da müəyyənləşdirilməsi və məsuliyyətə cəlb olunması istiqamətində müvafiq tədbirlər görülür"".
www.oxu.az
"
"Azərbaycan prezidenti keniyalı həmkarına məktub göndəribAzərbaycan prezidenti İlham Əliyev keniyalı həmkarı Uhuru Kenyattaya məktub göndərib.
Oxu.az apa-ya istinadən xəbər verir ki , dövlət başçısının məktubunda deyilir:
“Hörmətli cənab Prezident, Keniya Respublikasının milli bayramı – Müstəqillik Günü münasibətilə Sizi və xalqınızı öz adımdan və Azərbaycan xalqı adından səmimi qəlbdən təbrik edirəm. Bu xoş gündə Sizə möhkəm cansağlığı, işlərinizdə uğurlar, dost Keniya xalqına sülh və tərəqqi arzulayıram”. 
C.İ.
www.oxu.az
 
"
"İƏT bəyannamə qəbul etdi: Şərqi Qüds Fələstinin paytaxtıdırİslam Əməkdaşlıq Təşkilatının (İƏT) Qüds məsələsi ilə bağlı İstanbulda keçirilən fövqəladə toplantısında yekun Bəyannamə qəbul edilib.  
Oxu.Az-ın APA-ya istinadən məlumatına görə, toplantıda iştirak edən ölkələrin imzaladığı Bəyannamədə qeyd edilir ki, İƏT Şərqi Qüdsü Fələstinin paytaxtı elan edir, dünya ölkələrini işğal altındakı Şərqi Qüdsü Fələstinin paytaxtı kimi tanımağa çağırır: 
“ABŞ qanunsuz qərarından geri çəkilməzsə, yaşananlara görə məsuliyyət daşıyacaq. ABŞ-ın qərarı Fələstin xalqının hüquqlarının tapdalanmasıdır. Bu ölkə İsrail-Fələstin münaqişəsində vasitəçi rolundan çəkilməlidir"".
Sənəddə vurğulanır ki, BMT Təhlükəsizlik Şurası Qüdsün statusunu müəyyənləşdirən qərar üzərində işləməlidir.
N.O.
www.oxu.az
"
"İlham Əliyev: Məscidlərimizi dağıdan Ermənistan müsəlman ölkələrinin dostu ola bilməz""Fürsətdən istifadə edərək, İƏT-ə, onun üzv dövlətlərinə və dünyadakı müsəlman cəmiyyətlərinə Ermənistan-Azərbaycan, Dağlıq Qarabağ münaqişəsinin həllində Azərbaycana göstərdikləri ədalətli dəstəyə görə təşəkkürümü ifadə etmək istərdim. İyirmi ildən artıqdır ki, Ermənistan Azərbaycan Respublikasının Dağlıq Qarabağ bölgəsi və ətraf 7 rayon daxil olmaqla 20 faiz torpaqlarını işğal altında saxlayır"". 
Oxu.Az xəbər verir ki, bunu Azərbaycan prezidenti İlham Əliyev İslam Əməkdaşlıq Təşkilatına (İƏT) üzv dövlətlərin bu gün İstanbulda başlayan fövqəladə Zirvə toplantısında bildirib. 
Dövlət başçısı qeyd edib ki, Dağlıq Qarabağ Azərbaycanın əzəli və tarixi torpaqlarıdır: ""Ermənistanın təcavüzü nəticəsində 1 milyondan artıq azərbaycanlı qaçqın və məcburi köçkün vəziyyətinə düşüb. İşğal olunmuş ərazilər tamamilə etnik təmizləməyə məruz qalıb və talan edilib. Ermənistan məscidlər və İslam abidələri daxil olmaqla, bütün mədəni abidələri məhv edib.
Bununla bərabər, Ermənistan müxtəlif müsəlman ölkələri ilə dostluq münasibətləri qurmaq istəyir. Bu, ən böyük riyakarlıqdır. Dünya müsəlmanları bilməlidirlər ki, müqəddəs məscidlərimizi dağıdan Ermənistan müsəlman ölkələrinin dostu ola bilməz.
1993-cü ildə BMT Təhlükəsizlik Şurası Ermənistan silahlı qüvvələrinin Azərbaycan torpaqlarından dərhal, tam və qeyd-şərtsiz çıxarılmasını tələb edən 4 qətnamə qəbul edib. Lakin Ermənistan onları yerinə yetirməkdən imtina edir. İslam Əməkdaşlıq Təşkilatı və digər beynəlxalq təşkilatlar oxşar qərar və qətnamələr qəbul edib. Azərbaycan heç vaxt erməni işğalı ilə barışmayacaq, münaqişənin həlli yalnız və yalnız Azərbaycanın tanınmış beynəlxalq sərhədləri, ərazi bütövlüyü çərçivəsində həll olunmalıdır"".
N.O.
www.oxu.az
"
"Azərbaycan prezidentindən ABŞ-a Qüdslə bağlı çağırış“Amerika Birləşmiş Ştatları prezidentinin beynəlxalq hüquqa və BMT Təhlükəsizlik Şurasının qətnaməsinə zidd olan Qüds şəhərinin İsrailin paytaxtı kimi tanınması və ABŞ səfirliyinin bu şəhərə köçürülməsi ilə bağlı qərarı bizdə böyük narahatlıq yaradır. Bu qərar Fələstin-İsrail münaqişəsinin ədalətli və hərtərəfli nizama salınması işinə mənfi təsir edə, Yaxın Şərqdə təhlükəli fəsadlara gətirib çıxara bilər. Hesab edirik ki, Amerika Birləşmiş Ştatları bu qərara yenidən baxmalıdır”.
Oxu.Az-ın məlumatına görə, bunu Azərbaycan prezidenti İlham Əliyev İstanbulda İslam Əməkdaşlıq Təşkilatının Qüds məsələsi ilə bağlı fövqəladə Zirvə toplantısında çıxışı zamanı deyib.
O qeyd edib ki, Azərbaycan ardıcıl olaraq Fələstin-İsrail münaqişəsinin sülh yolu ilə, Şərqi Qüdsün Fələstin Dövlətinin paytaxtı olmaqla iki dövlət prinsipi əsasında həllini dəstəkləyir: “Bir neçə il bundan əvvəl Azərbaycan Fələstin Dövlətinə yardım məqsədilə İslam Maliyyə Təhlükəsizlik Şəbəkəsinin təsis konfransına və Qüds şəhərinin inkişafına dəstək məqsədilə donor konfransına ev sahibliyi edib. 2017-ci ilin iyul ayında Azərbaycanda BMT-nin Fələstin xalqının ayrılmaz hüquqlarının həyata keçirilməsinə dair komitənin, BMT-nin humanitar məsələlər üzə əlaqələndirmə ofisinin, İƏT və müxtəlif qeyri-hökumət və vətəndaş cəmiyyəti təşkilatlarının iştirakı ilə Qüds məsələsinə dair beynəlxalq konfrans keçirilib.
Konfransda Şərqi Qüdsün işğalı və Əl-Aqsa məscidində ibadət edənlərə qarşı tətbiq olunan məhdudiyyətləri qınayan bəyanat qəbul edilib. Biz hər zaman olduğu kimi, bu gün də Fələstin xalqının yanındayıq. Azərbaycan İslam həmrəyliyi işinə böyük töhfə verir, biz İslam Əməkdaşlıq Təşkilatının fəal üzvüyük. Azərbaycanın təşəbbüsü ilə İƏT Gənclər Forumu, İƏT Əmək Mərkəzi və İƏT-ə üzv dövlətlərin Jurnalistlər Assosiasiyası yaradılıb. 2017-ci il Azərbaycanda “İslam Həmrəyliyi İli” elan edilib. Azərbaycan islamofobiyaya qarşı fəal mübarizə aparan ölkələrin ön sırasındadır. 2017-ci ildə Azərbaycanda IV İslam Həmrəyliyi Oyunları keçirilib. Bu möhtəşəm idman, dostluq, qardaşlıq bayramı bir daha bütün dünyaya göstərdi ki, İslam sülh, mərhəmət, bərabərlik dinidir. Əməkdaşlığı və qarşılıqlı dəstəyi gücləndirmək üçün digər bir imkan bu ay Bakıda keçiriləcək “İslam Həmrəyliyi İli”nin qeyd olunması ilə bağlı beynəlxalq konfrans olacaq”. 
İ. Əliyev qeyd edib ki, Türkiyə prezidentinin təşəbbüsü ilə keçirilən bu Zirvə görüşü Türkiyənin İslam həmrəyliyi işinə verdiyi töhfənin növbəti təzahürüdür.
N.O.
www.oxu.az
"
"Nalbandyan: Türkiyə ilə imzalanan normallaşma protokolunu ləğv edəcəyik“2018-ci ilin baharını Ermənistan-Türkiyə protokolları olmadan qarşılayacağıq”. 
Oxu.Az News.am-a istinadən xəbər verir ki, bu bəyanatla Yunanıstanda səfərdə olan Ermənistanın xarici işlər naziri Edvard Nalbandyan çıxış edib.
“Bildiyiniz kimi, Ermənistan prezidentinin təşəbbüsü ilə Türkiyə ilə münasibətlərin normallaşdırılması prosesinə başlanılmışdı. Bu da 2009-cü ildə Sürixdə protokolların imzalanmasına gətirib çıxardı. Lakin həmin sənədlər hələ də ratifikasiya olunmayıblar. Belə ki, Türkiyə tərəfi protokollara zidd olan şərtlər irəli sürüb. Ermənistan prezidenti protokolların həyata keçirilməsində heç bir irəliləyiş olmadığı üçün BMT-nin Baş Assambleyasında onların ləğv ediləcəyi bəyanatı ilə çıxış edib. Beləliklə, biz 2018-ci ilin yazını bu protokollarsız keçirəcəyik”, - deyə Nalbandyan bildirib.
N.O.
www.oxu.az
"
"Elmar Məmmədyarov: Dağlıq Qarabağla bağlı danışıqlarda hər şey bir ay ərzində aydın olacaqXarici işlər naziri Elmar Məmmədyarov news.az saytına müsahibə verib.
Oxu.Az həmin müsahibəni təqdim edir:
- Ermənistanlı həmkarınız Vyana görüşündə Azərbaycan tərəfinin ATƏT-in Minsk Qrupunun həmsədrlərinin bəyanatına qoşulmadığını deyir. Bu barədə fikirlərinizi öyrənmək istərdik?
- Çox qəribə səslənir. Mənim kimi Ermənistan xarici işlər naziri də həmsədrlərin bəyanatına müəyyən redaktələr etməyə çalışdı, amma sonra o da Ermənistanın bu bəyanata qoşulmasından imtina etdi. Dövlət başçıları səviyyəsində bu ilin oktyabrında keçirilmiş Cenevrə görüşündən sonra mövcud danışıqların ruhuna və mahiyyətinə, danışıqlar masasında olan təkliflərə zidd bir formada onu şərh edən tərəf də məhz Ermənistan oldu.
Vyana görüşünündən sonra razılıq əldə olundu ki, gələn ilin yanvar ayının ortalarında xarici işlər nazirləri səviyyəsində münaqişənin həlli üzrə intensiv, konkret və substantiv danışıqlar davam etdirilsin. Bir aydan sonra biz Ermənistanın danışıqlarda nə dərəcədə ciddi şəkildə iştirak etdiyini görəcəyik və nəticə etibarilə, hansı istiqamətə doğru gedəcəyimiz aydın olacaq. Bütün beynəlxalq ictimaiyyətə aydındır ki, BMT Təhlükəsizlik Şurasının müvafiq qətnamələrində tələb olunduğu kimi, Ermənistanın silahlı qüvvələri işğal olunmuş Azərbaycan ərazilərindən çıxarılmalıdır.      
www.oxu.az
"
"Ərdoğan: Qüdsün tarixi və hüquqi statusuna təcavüz edilib“Üç mədəniyyətin mərkəzi olan Qüdsün tarixi və hüquqi statusuna təcavüz edildiyini bilirik”.
Oxu.Az Report-a istinadən xəbər verir ki, bunu Türkiyə prezidenti Rəcəb Tayyib Ərdoğan İslam Əməkdaşlıq Təşkilatına (İƏT) üzv dövlətlərin bu gün İstanbulda başlayan fövqəladə zirvə toplantısının açılışında bildirib. 
O, Qüdsü İsrailin paytaxtı kimi tanımayan və ABŞ prezidenti Donald Trampın bununla bağlı qərarını dəstəkləməyən dövlətlərə təşəkkür edib: ""Bu qərarın hüquqi qüvvəsi olmadığını bildirmişik. Bu, sülh istəyən fələstinlilərin cəzalandırmaları deməkdir"".
Türkiyə prezidenti 1947-ci ildən indiyədək Fələstin ərazisinin kiçildiyini əks etdirən xəritəni nümayiş etdirib və deyib: “Əvvəllər İsrailin ərazisi nə böyüklükdə idisə, indi Fələstinin ərazisi o boyda olub”.
N.O.
www.oxu.az
"
"İstanbulda İƏT-in Qüds məsələsi ilə bağlı fövqəladə Sammiti başlayıbDekabrın 13-də İstanbulda İslam Əməkdaşlıq Təşkilatının (İƏT) hazırkı sədri Türkiyə Respublikasının təşəbbüsü ilə Qüds məsələsinə dair fövqəladə Zirvə toplantısı işə başlayıb.
Oxu.Az xəbər verir ki, Azərbaycan Respublikasının prezidenti İlham Əliyev Türkiyə Respublikasının prezidenti Rəcəb Tayyib Ərdoğanın dəvəti ilə Zirvə toplantısında iştirak edir.
“Qüdslə həmrəylik üçün birlikdə hərəkət” devizi altında keçirilən Zirvə toplantısına 50-dək ölkədən dövlət və hökumət başçıları qatılıb.
N.O.
www.oxu.az
"
"Artur Rasi-zadə köməkçilərinin sayını azaltdıAzərbaycan baş nazirinin köməkçilərinin sayı azaldılıb.
Oxu.Az Report-a istinadən xəbər verir ki, bununla bağlı baş nazir Artur Rasi-zadə “Azərbaycan Respublikası Nazirlər Kabineti Aparatının strukturunun ştat cədvəli”ndə dəyişiklik edilməsi barədə qərar imzalayıb.
Dəyişikliyə əsasən, baş nazirin köməkçilərinin sayı 7-dən 3-ə endirilib.
Bundan başqa, baş nazirin birinci müavininin köməkçilərinin sayı artırılaraq 2-yə çatdırılıb. Ştat cədvəlinin “Baş nazirin birinci müavininin xidməti” bölməsinə isə 4 baş məsləhətçi ştatı əlavə edilib. Nazirlər Kabinetinin Hüquq şöbəsində də aparıcı məsləhətçi ştatı yaradılıb.
Dəyişikliyə əsasən, Normativ hüquqi aktların sistemləşdirilməsi və arxiv işi üzrə sektor şöbəsində böyük məsləhətçilərin sayı 1-dən 2-yə, məsləhətçilərin də sayı 1-dən 2-yə çatdırılıb.
A.M.
www.oxu.az
"
"Xəzəryanı dövlət başçılarının sammiti 2018-ci ilin yazında Astanada keçiriləcəkXəzər dənizinin hüquqi statusuna dair konvensiya layihəsinə baxılacağı Xəzəryanı dövlət başçılarının sammiti yazda Astanada keçiriləcək.
Oxu.Az xəbər verir ki, bunu RİA ""Novosti""yə Rusiya prezidentinin Xəzər regionu ölkələri ilə humanitar əməkdaşlıq məsələləri üzrə xüsusi nümayəndəsi Ramazan Abdulatipov deyib.
""Xəzəryanı dövlət başçılarının sammiti, çox güman ki, gələn ilin yazında Astanada keçiriləcək. Hazırda xarici işlər nazirlikləri xətti ilə görüşün razılaşdırılması prosesi gedir"", - deyə Abdulatipov bildirib.
Bundan əvvəl Rusiyanın xarici işlər naziri Sergey Lavrov bildirib ki, Xəzərin hüquqi statusu üzrə konvensiya üzərində iş əməli olaraq başa çatıb, konvensiya layihəsi gələn ilin birinci yarısında Qazaxıstanda görüşməsi ehtimal olunan Xəzəryanı dövlət başçılarının təsdiq etməsi üçün sammitin gündəliyinə daxil ediləcək.
A.M.
www.oxu.az
"
"Mehriban Əliyeva Kerkentzeslə görüşdü – FOTOAzərbaycan Respublikasının Birinci vitse-prezidenti Mehriban Əliyeva dekabrın 12-də Beynəlxalq Sərgilər Bürosunun baş katibinin müavini Dimitri Kerkentzes ilə görüşüb.
Oxu.Az Report-a istinadən xəbər verir ki, Azərbaycanın Birinci vitse-prezidenti noyabr ayında Parisdə Bakının Ümumdünya “Expo-2025” sərgisinə namizəd şəhər olması ilə bağlı qəbulun təşkil edildiyini, həmçinin Beynəlxalq Sərgilər Bürosunun 162-ci Assambleyası çərçivəsində Azərbaycan nümayəndə heyəti tərəfindən “Bakı Expo 2025”in təqdimatının keçirildiyini xatırladıb. 
Mehriban Əliyeva məmnuniyyətlə qeyd edib ki, ölkəmiz son illər Beynəlxalq Sərgilər Bürosu ilə səmərəli əməkdaşlıq edir. Azərbaycanın beynəlxalq sərgilərdə uğurla iştirak etdiyini deyən Mehriban Əliyeva Beynəlxalq Sərgilər Bürosunun baş katibinin müavini Dimitri Kerkentzesin bu sərgilərin keçirilməsinə dəstəyini xüsusi vurğulayıb. Ümumdünya “Expo-2025” üçün Bakının da öz namizədliyini irəli sürdüyünü deyən Birinci vitse-prezident ölkəmizin bu sahədə zəngin təcrübəsini qeyd edib. 
Bildirib ki, son illərdə Bakı bir neçə beynəlxalq tədbirə uğurla ev sahibliyi edib. “Bu tədbirlərin yüksək səviyyədə keçirilməsi göstərir ki, ölkəmiz “Expo-2025”in keçiriləcəyi məkan kimi seçilsə, bu tədbir də yüksək hazırlığı ilə yadda qalacaq”, - deyən Mehriban Əliyeva “Expo-2025”in Bakıda təşkili təşəbbüsünün həm dövlət qurumları, həm hökumət, həm də cəmiyyət tərəfindən dəstəkləndiyini vurğulayıb. 
Birinci vitse-prezident ölkəmizin sərgi üçün təklif etdiyi “İnsan kapitalını inkişaf etdirərək, daha gözəl gələcək quraq” mövzusunun dünya üçün aktuallığını qeyd edib. Dimitri Kerkentzesin ikinci dəfədir ki, Azərbaycana səfər etdiyini deyən Mehriban Əliyeva onun “Expo-2025” sərgisi ilə bağlı təkliflərinin və tövsiyələrinin ölkəmiz üçün çox faydalı olacağına əminliyini ifadə edib. Bildirib ki, gələn il ölkəmizi növbəti mərhələ - qiymətləndirmə missiyasını qəbul etmək və görülən işlər barədə məlumat təqdim etmək gözləyir. Bu baxımdan Beynəlxalq Sərgilər Bürosunun baş katibinin müavininin ölkəmizə səfəri böyük əhəmiyyətə malikdir.
Beynəlxalq Sərgilər Bürosunun baş katibinin müavini Dimitri Kerkentzes Azərbaycanda olmaqdan məmnunluğunu bildirib. Dimitri Kerkentzes qeyd edib ki, Azərbaycan dövlətinin, o cümlədən Birinci vitse-prezident Mehriban Əliyevanın Bakının “Expo-2025”ə namizədliyini irəli sürməsi ilə bağlı tədbirləri dəstəkləməsi Azərbaycanın bu layihəyə önəm verdiyini nümayiş etdirir.







 

S.B.
www.oxu.az 
"
"NIKOIL | Bank-ın kollektivi Heydər Əliyevin məzarını ziyarət edib – FOTONIKOIL | Bank-ın kollektivi Ümümmilli lider Heydər Əliyevin məzarını ziyarət edib.  
Oxu.Az-ın məlumatına görə, bankın işçiləri Heydər Əliyevin məzarı önünə gül dəstələri qoyublar, ehtiramını bildiriblər.
Xatırladaq ki, Heydər Əlirza oğlu Əliyev 1923-cü il mayın 10-da Azərbaycanın Naxçıvan şəhərində anadan olub. Azərbaycanın ümummilli lideri, Prezident Heydər Əliyev 2003-cü il dekabrın 12-də müalicə olunduğu Klivlend klinikasında (ABŞ) vəfat edib, dekabrın 15-də Bakıda Fəxri xiyabanda dəfn edilib.














S.B.
www.oxu.az
"
"Abbas Ələsgərov ordenlə təltif edildiPrezident İlham Əliyev Abbas Ələsgərovun 2-ci dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb.
Oxu.Az xəbər verir ki, sərəncamda Azərbaycan Respublikasında memarlığın inkişafındakı xidmətlərinə və şəhərsalma sahəsində uzunmüddətli səmərəli fəaliyyətinə görə Abbas Abbas oğlu Ələsgərov 2-ci dərəcəli “Vətənə xidmətə görə” ordeni ilə təltif edilməsi qeyd edilir. 
L.Ə.
www.oxu.az
"
"Sanksiyalar daha 6 ay uzadıla bilər Avropa İttifaqı (Aİ) Rusiyaya qarşı iqtisadi sanksiyaları daha 6 ay müddətinə uzatmaq niyyətindədir.
Oxu.Az Trend-ə istinadən xəbər verir ki, sanksiya rejiminin özü isə dəyişməz qalacaq.
Qeyd edək ki, Avropa İttifaqı 2014-cü ildə Ukrayna münaqişəsilə əlaqədar olaraq Rusiyaya qarşı iqtisadi sanksiyalar tətbiq etmişdi.
L.Ə.
www.oxu.az
"
"Axısqa türklərinə Türkiyə vətəndaşlığı veriləcəkBursa Axısqa Türklərinin Təhsil, Mədəniyyət və Həmrəyliyi Təşkilatının Sədri Seyfəddin Buntürk və Gürsu Axısqalılar Təşkilatının sədri Yusuf Nurigil Axısqa türkləri adından Azərbaycan Respublikasının prezidenti cənab İlham Əliyevə təşəkkür məktubu ünvanlanıb.
Məktubda qeyd olunur ki, Türkiyə Cümhuriyyətinin prezidenti R.T.Ərdoğanın göstərişi əsasında Türkiyə Hökumətinin Axısqa türklərinə vətəndaşlıq verilməsi ilə bağlı qərarından sonra Bursa şəhərində yaşayan Axısqa türkləri tələb olunan sənədləri əldə etmək üçün Azərbaycanın İstanbuldakı Baş Konsulluğuna kütləvi şəkildə müraciətlər ediblər.  
Bildirilir ki, Azərbaycan vətəndaşı olan Axısqa türklərinə yerində və çevik şəkildə xidmət göstərilməsi məqsədilə Azərbaycanın İstanbul şəhərində yerləşən Baş Konsulluğunun əməkdaşları həftənin şənbə-bazar günləri Bursa şəhərinə ezam edilib, vətəndaşlara fasiləsiz xidmət göstərilib. Nəticədə insanların Bursadan İstanbula getməsinə, növbələrdə gözləmələrinə ehtiyac qalmayıb və məsələ həllini tapıb. Həmçinin, axısqalılar İstanbula getmək üçün əlavə yol xərclərindən azad olublar.   
Göstərilən qayğı və diqqətə görə Azərbaycan Respublikasının prezidenti cənab İlham Əliyevə təşəkkür edən məktub sahibləri Axısqa türklərinə dəstək olan ölkəmizin Birinci vitse-prezidenti Mehriban xanım Əliyevaya minnətdarlıq ifadə ediblər.
Məktubda Baş Konsulluğun bu addımının Axısqa türkləri adından yüksək qiymətləndirildiyi, habelə ölkəmizin Türkiyədəki səfirliyinin fəaliyyətinin təqdir edildiyi qeyd olunur. 
www.oxu.az
"
"İlham Əliyev Türkiyədə - FOTOPrezident İlham Əliyev bu gün Türkiyəyə işgüzar səfər edib.
Oxu.Az-ın məlumatına görə, dövlət başçısı Türkiyə prezidenti Rəcəb Tayyib Ərdoğanın dəvəti ilə İslam Əməkdaşlıq Təşkilatının Qüds məsələsi ilə bağlı İstanbulda keçiriləcək fövqəladə Zirvə toplantısında iştirak edəcək.
Toplantı dekabrın 13-də keçiriləcək.











N.O.
www.oxu.az
"
"Həsən Ruhani Azərbaycana gəlirİran prezidenti Həsən Ruhani gələn il Azərbaycana rəsmi səfər edəcək.
Oxu.Az xəbər verir ki, bu barədə APA-ya İranın Azərbaycandakı səfirliyinin mətbuat xidmətinin rəhbəri Məhəmmədrza Nəcəfi məlumat verib.
Səfər ilin birinci yarısına gözlənilir.
A.M.
www.oxu.az
"
"Millət vəkili: Ermənistan “Şərq Tərəfdaşlığı” proqramında Rusiyanın təmsilçisidirSon zamanlar Ermənistanın Rusiyadan soyuyaraq ümidlərini Qərbə doğru dəyişməsi müşahidə olunur. Rəsmi Yerevan hətta Moskvanı Azərbaycana silah satmaqla ikili siyasət yürütməkdə də ittiham edir.
Millət vəkili Asim Mollazadə Oxu.Az-a açıqlamasında Ermənistanın Qərbə meyillənməsini ""siyasi oyun"" adlandırıb.
“Ermənistan Moskvanın icazəsi ilə və məhz Rusiyanın mənfəəti üçün  Avropaya üz tutur. Əslində, Ermənistan “Şərq Tərəfdaşlığı” proqramında bir növ Rusiyanın  təmsilçisidir.  Bu da Rusiyanın istənilən zaman Ermənistan vasitəsilə proqramın bütün proseslərinə özünün mənfi təsir göstərə bilməsi deməkdir. 
Bu pərdəarxası oyunla Rusiya Beynəlxalq ictimaiyyətə  Ermənistanın müstəqil siyasət apardığını və buna görə də Dağlıq Qarabağ münaqişəsinin tənzimlənməsində Yerevana təzyiq göstərmək gücündə olmadığını nümayiş etdirməyə çalışır”, - deyə millət vəkili bildirib.
N.O.
www.oxu.az
"
"Azərbaycan Heydər Əliyevin xatirəsini yad edir – FOTOREPORTAJBu gün Azərbaycan xalqının ümummilli lideri Heydər Əliyevin vəfatından 14 il ötür.
Oxu.Az Report-a istinadən xəbər verir ki, ulu öndərin xatirəsini yad etmək üçün Fəxri xiyabana insan axını müşahidə olunur.
Ümummilli liderin xatirəsini yad etməyə nazirlər, Milli Məclisin deputatları, komitə, şirkət və idarələrin rəhbərləri, ziyalılar, gənclər, ölkə ictimaiyyətinin nümayəndələri, sadə insanlar gəliblər.
İnsanların Fəxri xiyabana axını davam edir.















































A.M.
www.oxu.az
"
"Azərbaycanın 4 ticarət nümayəndəsinə diplomatik rütbə verildi - SİYAHIAzərbaycan prezidenti İlham Əliyev ikinci dərəcəli fövqəladə və səlahiyyətli elçi diplomatik rütbəsinin verilməsi haqqında sərəncam imzalayıb.
Oxu.Az xəbər verir ki, sərəncama əsasən, Azərbaycanın xarici ölkələrdəki səfirliklərində fəaliyyət göstərən ticarət nümayəndələrinə - Əliyev Ruslan Allahverdi oğluna, Əliyev Elnur Əli oğluna, Nadiroğlu Teymur Mahmud oğluna və Nağdəliyev Nemət Zeynal oğluna ikinci dərəcəli fövqəladə və səlahiyyətli elçi diplomatik rütbəsi verilib.
E.Ə.
www.oxu.az
"
"Avropa Məhkəməsi Çıraqovlarla bağlı qərar verdi - VİDEOLaçın rayonundan olan məcburi köçkünlər - Elxan və Adışirin Çıraqovlar, Fəxrəddin Paşayev, Akif Həsənov, Ramiz və Qaraca Cəbrayılovların Ermənistan Respublikası tərəfindən işğal edilmiş Laçın rayonuna qayıtmaq və öz mülkiyyətindən istifadə etmək, öz evlərində yaşamaq imkanından məhrum olunmaları barədə İnsan Hüquqları üzrə Avropa Məhkəməsinə etdikləri şikayətləri üzrə məhkəmənin Böyük Palatasının yeni qərarı elan olunub.
Oxu.Az xəbər verir ki, Avropa Məhkəməsinin mətbuat xidmətindən Report-a verilən məlumata görə, qərara əsasən, Ermənistan hökuməti 3 ay ərzində şikayətçi olan məcburi köçkünlərin hər birinə maddi və mənəvi ziyana görə 5 min avro təzminat ödəməlidir. 
Bundan başqa, Ermənistan şikayət üzrə vəkil xərcləri kimi 28 min 642 funt sterlinq ödəməlidir. 
Qeyd edək ki, 2005-ci ilin aprel ayında Laçın rayonundan olan məcburi köçkünlər - Elxan və Adışirin Çıraqovlar, Fəxrəddin Paşayev, Akif Həsənov, Ramiz və Qaraca Cəbrayılovlar Avropa Məhkəməsinə ərizə ilə müraciət edərək Ermənistan Respublikası tərəfindən işğal edilmiş Laçın rayonuna qayıtmaq və öz mülkiyyətindən istifadə etmək, öz evlərində yaşamaq imkanından məhrum olunmaları barədə şikayət ediblər.
Azərbaycan Respublikası İnsan hüquqlarının və əsas azadlıqlarının müdafiəsi haqqında Konvensiyanı təsdiq etdiyi və Avropa Məhkəməsinin yurisdiksiyasına daxil olduğu gündən, yəni göstərilən ərizə ilə bağlı icraat başlananadək həmin məhkəmədə məcburi köçkünlərin və qaçqınların hüquqlarının müdafiəsi məqsədilə Azərbaycan hökuməti zəruri tədbirlər görməyə başlayıb. Ermənistanın işğalçı siyasətini, Dağlıq Qarabağda cinayətkar rejiminə hərbi, iqtisadi, siyasi, inzibati və digər dəstəyi barədə kifayət qədər sübutlar toplanıb.
2015-ci ilin iyunun 16-da Avropa İnsan Haqları Məhkəməsinin Böyük Palatası azərbaycanlı məcburi köçkünlərin şikayəti üzrə qərarını açıqlayıb. Qərarda qeyd olunub ki, öz əmlaklarına sahib çıxmaq hüququndan məhrum olunan məcburi köçkünlərin hüquqları pozulub.
Lakin maddi təzminatla bağlı hissə sonraya saxlanılmışdı.

E.Ə.
www.oxu.az
"
"Çavuşoğlu: Türkiyə Suriyadakı rejimdən təhlükə gözləmir“Türkiyə Suriyadakı rejimdən artıq heç bir təhlükə gözləmir”.
Oxu.Az “Report”a istinadən xəbər verir ki, bunu Türkiyənin xarici işlər naziri Mövlud Çavuşoğlu dekabrın 12-də Ankarada keçirdiyi mətbuat konfransında bildirib.
XİN başçısı deyib ki, hazırda Suriya ərazisində fəaliyyət göstərən terror qruplaşmaları “PYD” və “YGY” Türkiyəyə təhdid yaradır: ""Suriyadakı rejimlə müxalifət qruplarının mövqelərinin uzlaşması əhəmiyyətlidir. Bundan sonra Bəşşar Əsəd olacaqmı? Əsədin Suriyanı birləşdirəcəyini, Əsədli bir keçid hökumətinin də Suriyanı sözün əsl mənasında seçkiyə hazırlayacağını ehtimal etmirik” .
N.O.
www.oxu.az
"
"XİN: Azərbaycanla Gürcüstan arasında delimitasiya prosesi davam edəcək""Rusiya və Azərbaycan arasında demarkasiyanın həyata keçirilməsi üçün dövlət komissiyası mövcuddur. Bu komissiya indiyə qədər bütün normativ hüquqi sənədləri qəbul edib"".
Oxu.Az-ın APA-ya istinadən məlumatına görə, bunu xarici işlər nazirinin müavini Xələf Xələfov bildirib.
X. Xələfov deyib ki, hazırda qəbul edilmiş, razılaşdırılmış plan əsasında sərhəddə konkret sərhəd işarələrinin qoyulması və müvafiq qurğuların quraşdırılması ilə bağlı fəaliyyətlər həyata keçirilir: ""Bu iş gələn il də davam etdiriləcək. Biz diplomatik kanallar vasitəsilə komissiyaların rəhbərləri arasında görüşləri razılaşdırırıq. Bu, daimi prosesdir"".
Nazir müavini Azərbaycanla Gürcüstan arasında delimitasiya prosesinin isə hələ bitmədiyini qeyd edib: ""Komissiyalar danışıqları davam etdirir. Gürcüstanla bu il delimitasiya ilə bağlı belə məsləhətləşmə həyata keçirmək planımız var idi, ancaq bunu edə bilmədik. Yəqin ki, gələn ilin əvvəllərindən başlayaraq Gürcüstanla danışıqları davam etdirəcəyik. Müəyyən sahələrdə razılaşma əldə olunmursa, danışıqlar davam etdirilir. Bu, uzun, çox da asan olmayan prosesdir. Elə olur ki, hər bir sahə üzrə aylarla müzakirə aparılır"". 
N.O.
www.oxu.az
"
"Politoloq: Rusiya ilə Türkiyənin mehriban qonşuluq münasibəti Azərbaycanın maraqlarına uyğundur""Rusiya ilə Türkiyənin ümumi konseptual, strateji təhlükəsizlik baxımından mehriban qonşuluq münasibətində olması Azərbaycanın maraqlarına cavab verir"".
Bu barədə Oxu.Az-a Rusiya prezidenti Vladimir Putinin Türkiyə lideri Rəcəb Tayib Ərdoğanla dünən Ankarada baş tutan görüşünü şərh edərkən Siyasi İnnovasiya və Texnologiyalar Mərkəzinin direktoru, politoloq Mübariz Əhmədoğlu deyib.
“Dünən baş tutan görüşdə Rusiya ilə Türkiyə arasında həm ikitərəfli ticari-iqtisadi münasibətlər, həm Suriya məsələsi müzakirə mövzusu olub.
Düşünürəm ki, qeyd edilən məsələlərin fonunda Qarabağ məsələsi Ankara görüşündə o qədər də aktual olmayıb. Bir məqamı da vurğulamaq lazımdır ki,  Türkiyənin MDB məkanında, yəni Rusiyanın təsir zonasında təkcə Dağlıq Qarabağ münaqişəsinə deyil, eləcə də, Krım məsələsinə, Abxaziya münaqişəsinə də özünəməxsus yanaşması var. Bütün bunlar onu göstərir ki, Türkiyənin Qarabağ məsələsini hazırda qaldırması o qədər də effektli deyil. Dağlıq Qarabağ məsələsində Ərdoğanın gördüyü ən böyük iş artıq keçən görüşlərdə olub. Türkiyə prezidenti bu görüşlər çərçivəsində Putindən Dağlıq Qarabağ münaqişəsinin həlli üçün iki dəfə xahiş edib. Rusiya lideri də öz növbəsində türkiyəli həmkarının xahişini nəzərə alıb.
Qeyd edim ki, Ərdoğan Dağlıq Qarabağ problemini həll edə bilən yeganə gücün Rusiyanın prezidenti Vladimir Putin olduğunu etiraf edib. V.Putinin fikrincə, Dağlıq Qarabağ münaqişəsi indi tənzimlənsə, Azərbaycan xalqı bunu Türkiyənin xidmətləri hesab edəcək. Bu səbəbdən də, Rusiya prezidenti Dağlıq Qarabağ münaqişəsinin həllində tələsməyib. Lakin R.Ərdoğanın bəyanatından sonra Moskva məsələnin həllində addımlar atmağa başlayıb.
Ona görə də Türkiyə ilə Rusiya arasında əlaqələrin inkişafı Azərbaycanın maraqlarına uyğundur. O cümlədən ümumi konseptual baxımdan Dağlıq Qarabağ münaqişəsinin tənzimləməsində də böyük rolu var. 
Bununla yanaşı, Türkiyə ilə Rusiya arasında tarix boyu iğtişaşlar yaşandığını nəzərə almaq lazımdır. Onların münasibətləri gələcəkdə yenə gərginləşərsə, bu, Dağlıq Qarabağ məsələsinə də təsir edə bilər. Münaqişənin tək Rusiya tərəfində tənzimlənməsi daha məqsədəuyğun olar. 
Azərbaycanın Dağlıq Qarabağ problemini təkbaşına həll etmək gücündə olduğunu nəzərə almaq lazımdır. Sadəcə, burada başqa nüanslar da var. Qeyd edim ki, erməni ekspertlərinin fikrincə, Azərbaycan artıq Dağlıq Qarabağdan ötrü mübarizə aparmır. Onların fikrincə, Azərbaycanın apardığı mübarizə Ermənistanı dövlət olaraq məhv etməkdir”, - deyə politoloq bildirib.  
N.O.
www.oxu.az
"
"Leyla Əliyeva Gürcüstanda Heydər Əliyevin abidəsini ziyarət etdi – FOTOBu gün Azərbaycan xalqının ümummilli lideri Heydər Əliyevin vəfatından 14 il ötür.
Oxu.Az xəbər verir ki, Heydər Əliyev Fondunun vitse-prezidenti Leyla Əliyeva ilə Sevil Əiyevanın oğlu, Azərbaycan Ağır Atletika Federasiyasının vitse-prezidenti Azər Əliyev Gürcüstanda  Heydər Əliyevin abidəsini ziyarət ediblər.
Bu barədə Leyla Əliyeva ""Instagram"" səhifəsində məlumat verib: ""Tbilisidə Azərbaycan xalqının ümummilli lideri Heydər Əliyevin adını daşıyan parkda Ulu Öndərin abidəsi ziyarət olundu.”

















E.C.
www.oxu.az
"
"Xələf Xələfov: Xəzərin dibinin bölgüsündə vahid prinsip nəzərdə tutulmayıbRazılaşdırılan konvensiya layihəsində Xəzərin dibinin üzbəüz və yanakı dövlətlər arasındakı ikitərəfli sazişlər əsasında bölünməsi nəzərdə tutulub.
Oxu.Az-ın APA-ya istinadən xəbərinə görə, bunu xarici işlər nazirinin müavini Xələf Xələfov deyib.
X. Xələfov bildirib ki, Xəzərin təkinin bölgüsündə orta xətt və yaxud hər hansı vahid prinsip nəzərdə tutulmayıb.
Nazir müavini “Azərbaycanın Türkmənistan və İranla bu sahədəki məsələləri də ikitərəfli sazişdə həllini tapmalıdır”, - deyə bildirib.
N.O.
www.oxu.az
"
"Azərbaycan prezidenti Heydər Əliyevin məzarını ziyarət etdiAzərbaycan prezidenti İlham Əliyev Fəxri xiyabanda Heydər Əliyevin məzarını ziyarət edib.
Oxu.Az-ın məlumatına görə, prezident İlham Əliyev Heydər Əliyevin məzarı önünə əklil qoyub.
Sonra dövlət himni səslənib.
Prezident akademik Zərifə Əliyevanın da məzarı üzərinə gül dəstələri qoyub.
Tanınmış dövlət xadimi Əziz Əliyevin və professor Tamerlan Əliyevin də xatirələri yad edilib, məzarları üstünə gül dəstələri düzülüb.
Ziyarətdə dövlət və hökumət üzvləri, Milli Məclisin deputatları, komitə, şirkət və idarə rəhbərləri, ictimaiyyət nümayəndələri iştirak ediblər. 
Qeyd edək ki, bu gün Heydər Əliyevin vəfatından 14 il keçir.
N.O.
www.oxu.az
"
"Heydər Əliyevin vəfatından 14 il ötürAzərbaycan xalqının ümummilli lideri Heydər Əliyevin vəfatından 14 il keçir.
Oxu.Az-ın məlumatına görə, Azərbaycanın bütün bölgələrində, o cümlədən paytaxt Bakıda ümummilli lider Heydər Əliyevin anım mərasimləri təşkil olunur.
Dövlət qurumları, siyasi partiyalar, QHT, media orqanları və ictimaiyyətin nümayəndələri bu günlərdə Heydər Əliyevin Fəxri xiyabandakı məzarını ziyarət edirlər.
Azərbaycanın xarici ölkələrdə fəaliyyət göstərən diaspor təşkilatları da Heydər Əliyevin vəfatının 14-cü ildönümü ilə əlaqədar anım mərasimləri təşkil edirlər.
Qeyd edək ki, Heydər Əlirza oğlu Əliyev 1923-cü il mayın 10-da Naxçıvanda anadan olub. 1944-cü ildən təhlükəsizlik orqanları sistemində çalışan Heydər Əliyev 1964-cü ildən Azərbaycan SSR Nazirlər Soveti yanında Dövlət Təhlükəsizliyi Komitəsi sədrinin müavini, 1967-ci ildən isə sədri vəzifəsində işləyib, general-mayor rütbəsinə qədər yüksəlib. Həmin illərdə o, Leninqradda xüsusi ali təhsil alıb, 1957-ci ildə isə Azərbaycan Dövlət Universitetinin tarix fakültəsini bitirib. Azərbaycan SSR Kommunist Partiyası Mərkəzi Komitəsinin 1969-cu il iyul plenumunda Heydər Əliyev Azərbaycan SSR Kommunist Partiyası Mərkəzi Komitəsinin birinci katibi seçilib. 1982-ci ilin dekabrında Sovet İttifaqı Kommunist Partiyası Mərkəzi Komitəsi Siyasi Bürosunun üzvü seçilən Heydər Əliyev SSRİ Nazirlər Soveti sədrinin birinci müavini vəzifəsinə təyin edilib və SSRİ-nin rəhbərlərindən biri olub. Heydər Əliyev 1987-ci ilin oktyabrında Sovet İttifaqı Kommunist Partiyası Mərkəzi Komitəsi Siyasi Bürosunun və baş katib Mixail Qorbaçovun yeritdiyi siyasi xəttə etiraz əlaməti olaraq, tutduğu vəzifələrdən istefa verib.
Heydər Əliyev 1990-cı ilin 20 yanvarında sovet qoşunlarının Bakıda törətdiyi qanlı faciə ilə əlaqədar ertəsi gün Azərbaycanın Moskvadakı nümayəndəliyində bəyanatla çıxış edərək, Azərbaycan xalqına qarşı törədilmiş cinayətin təşkilatçıları və icraçılarının cəzalandırılmasını tələb edib. O, Dağlıq Qarabağda yaranmış kəskin münaqişəli vəziyyətlə bağlı SSRİ rəhbərliyinin ikiüzlü siyasətinə etiraz əlaməti olaraq, 1991-ci ilin iyulunda Sovet İttifaqı Kommunist Partiyasının sıralarını tərk edib. 1990-cı ilin iyulunda Azərbaycana qayıdan Heydər Əliyev ilk əvvəl Bakıda, sonra isə Naxçıvanda yaşayıb, həmin ildə də Azərbaycan Ali Sovetinə deputat seçilib. O, 1991-1993-cü illərdə Naxçıvan Muxtar Respublikası Ali Məclisinin sədri, Azərbaycan Respublikası Ali Soveti sədrinin müavini olub.
Heydər Əliyev 1992-ci ildə Yeni Azərbaycan Partiyasının Naxçıvan şəhərində keçirilmiş təsis qurultayında partiyanın sədri seçilib. 1993-cü il iyunun 15-də Azərbaycan Ali Sovetinin sədri seçilən Heydər Əliyev iyunun 24-də Milli Məclisin qərarı ilə Azərbaycan Respublikası Prezidentinin səlahiyyətlərini həyata keçirməyə başlayıb. 1993-cü il oktyabrın 3-də ümumxalq səsverməsi nəticəsində Heydər Əliyev Azərbaycan Respublikasının Prezidenti seçilib. O, 1998-ci il oktyabrın 10-da keçirilən növbəti prezident seçkilərində yenidən Azərbaycan Respublikasının Prezidenti seçilib. 2003-cü il oktyabrın 15-də keçiriləcək prezident seçkilərində namizədliyinin irəli sürülməsinə razılıq vermiş Heydər Əliyev səhhətində yaranmış problemlərlə əlaqədar seçkilərdə iştirak etməkdən imtina edib.
Uzun müddət ABŞ-ın Klivlend klinikasında müalicə olunan Heydər Əliyev 2003-cü il dekabrın 12-də dünyasını dəyişib.
S.B.
www.oxu.az
"
"Bakının 3 qəsəbəsində su təchizatı sistemlərinin yenidən qurulmasına vəsait ayrılıbAzərbaycan prezidenti İlham Əliyev Bakı şəhəri Xəzər rayonunun Zirə və Türkan qəsəbələrində, Pirallahı rayonunun Pirallahı qəsəbəsində su təchizatı və kanalizasiya sistemlərinin yenidən qurulması layihəsinin davam etdirilməsi ilə bağlı əlavə tədbirlər haqqında sərəncam imzalayıb.
Oxu.Az-ın məlumatına görə, “Azərbaycan Respublikasının 2017-ci il dövlət büdcəsi haqqında” qanunun tətbiqi barədə” Azərbaycan prezidentinin 2016-cı il 27 dekabr tarixli 1180 nömrəli fərmanının 1.14.3.3.9-cu yarımbəndində nəzərdə tutulmuş vəsaitdən “Azərsu” Açıq Səhmdar Cəmiyyətinə 5,83 milyon manat ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
www.oxu.az
 
"
"Tofiq Abbasov: Xəzərin hüquqi statusu Astanada həllini tapacaqBir neçə gün əvvəl  Moskvada Xəzəryanı dövlətlərin xarici işlər nazirlərinin Xəzər dənizinin hüquqi statusu haqqında Konvensiya layihəsinin müzakirəsi ilə bağlı görüşü baş tutub.  Görüşün  ümumi fonu ümidverici və pozitivdir. Bu da Xəzər dənizinin hüquqi statusunu müəyyən edən Konvensiya, yəni əsas bəyannamənin artıq qəbul olunacağından xəbər verir. Bunun üçün nəzərdə tutulmuş imzalanma mərasiminin  qarşıdan gələn Astana sammitində baş tutacağı gözlənilir.
Bunu Oxu.Az-a politoloq Tofiq Abbasov Xəzərin hüquqi statusunun müəyyənləşdirilməsinə dair Xəzəryanı ölkələrinin XİN rəhbərlərinin Moskva görüşünün yekunlarını şərh edərkən bildirib.
“Bu, ondan xəbər verir ki,  mürəkkəb məsələlərin ətrafında tərəflərin mövqeləri üst-üstə düşür, yəni konsensus tapılıb.  Nəzərə almaq lazımdır ki, Xəzər dənizi ona çıxışı olan 5 dövlətin ümumi su hövzəsidir . Bu səbəbdən də heç bir ştatdankənar problemlər yaranmaması, hərbi-texniki məsələlərin həllində tərəflərin  bir-birinin maraqlarına hörmətlə yanaşması, digər tərəfdən, mövcud olacaq ümumi sabit rejimin, təhlükəsizlik rejiminin hamının gözləntilərinə cavab verməsi bütün dövlətlərin ümumi marağıdır.
Təhlükəsizlik məsələlərinə gəldikdə, beş dövlətin hərbi strukturları,  onların hər birinin su hövzəsində özünümüdafiə hüququnun olmasına və hərbi donanma yaratmaq, liman salmağa dair artıq razılığa gəliblər. Tərəflərin bir-birilərinə iddialarının olmadığını nəzərə alsaq,  belə qənaətə gəlmək olar ki, narahatlıq doğuran məqamlar yox səviyyəsindədir. 
Nigar Orucova
www.oxu.az
"
"XİN: Diplomatlar köçkünlərin həyat şəraitinin yaxşılaşdırılmasını yüksək qiymətləndirdilər“Səfərdə 60-dan çox ölkənin və beynəlxalq təşkilatın səfirləri, nümayəndələri, Avropa İttifaqının, BMT-nin, BMT-nin Qaçqınlar üzrə Ali Komissarlığının təmsilçiləri iştirak edib.  Onlarda çox yüksək təəssürat yarandı”.
Oxu.Az-ın APA-ya istinadən xəbərinə görə, bu sözləri Qaçqınların və Məcburi Köçkünlərin İşləri üzrə Dövlət Komitəsinin Tərtər rayonuna təşkil etdiyi səfərlə bağlı açıqlamasında Azərbaycan XİN-nin mətbuat katibi Hikmət Hacıyev deyib.
H. Hacıyev bildirib ki, diplomatlar Azərbaycan dövlətinin siyasətində məhz insan amilini və məcburi köçkünlərin həyat şəraitinin yaxşılaşdırılması istiqamətində həyata keçirilən işləri yüksək qiymətləndiriblər.
N.O.
www.oxu.az
"
"“CinemaPlus”da Dahi Lider haqqında film nümayiş olunacaqPremium kinoteatr “CinemaPlus” Azərbaycanın Ümummilli Lideri Heydər Əliyevin vəfatının ildönümü münasibətilə, ""28 Mall"" TM-də “Xüsusi təyinat” qısametrajlı sənədli filminin nümayişini keçirəcək.    
“Xüsusi təyinat” xalq artisti, əməkdar incəsənət xadimi, rejissor Vaqif Mustafayevin Dahi Lider haqqında çəkdiyi onuncu filmdir.
Bu film bir növ tarixə səyahətdir. Yeni ekran əsərində Sov.İKP MK Siyasi Bürosunun üzvü olmuş Heydər Əliyevin SSRİ Nazirlər Soveti sədrinin birinci müavini kimi fəaliyyətindən bəhs edilir.
Film dekabr ayının 12-də, saat 11:00-da nümayiş olunacaq. 
Giriş sərbəstdir.



www.oxu.az
"
"Prezident: Azərbaycan-Rusiya parlamentlərarası əməkdaşlığı daha da genişləndirilməlidirAzərbaycan prezidenti İlham Əliyev Rusiya Federasiyası Dövlət Dumasının MDB məsələləri, Avrasiya inteqrasiyası və həmvətənlərlə iş üzrə komitəsinin sədri Leonid Kalaşnikovun başçılıq etdiyi nümayəndə heyətini qəbul edib.
Oxu.Az-ın məlumatına görə, görüşdə ölkələrimiz arasında ikitərəfli münasibətlərin müxtəlif sahələrdə uğurla inkişaf etdiyi vurğulanıb, parlamentlərarası əməkdaşlığın əlaqələrimizin möhkəmlənməsində rolu qeyd edilib.
Prezident İlham Əliyev Azərbaycan Respublikası Milli Məclisinin beynəlxalq münasibətlər və parlamentlərarası əlaqələr komitəsi ilə Rusiya Federasiyası Dövlət Dumasının MDB məsələləri, Avrasiya inteqrasiyası və həmvətənlərlə iş üzrə komitəsinin birgə komissiyasının Bakıda keçirilən iclasının bu əməkdaşlığa verdiyi töhfəni vurğulayıb. Dövlət başçısı parlamentlər səviyyəsində əməkdaşlığın daha da genişləndirilməsinin vacibliyini qeyd edib.
Dövlət Dumasının MDB məsələləri, Avrasiya inteqrasiyası və həmvətənlərlə iş üzrə komitəsinin sədri Leonid Kalaşnikov isə Azərbaycana gəldiyi ilk gündən Bakıda gedən inkişaf proseslərinin onlarda dərin təəssürat doğurduğunu deyib. Dekabrın 12-də ulu öndər Heydər Əliyevin anım gününün qeyd olunacağını vurğulayan Leonid Kalaşnikov bildirib ki, bu böyük şəxsiyyətin xatirəsi Rusiyada bu günə kimi dərin hörmətlə yad edilir.
N.O.
www.oxu.az
"
"Fransalı deputat: Təzyiqlər məni Azərbaycana daha da yaxınlaşdırdı""2014-cü ildə Fransanın sabiq prezidenti Fransua Ollandı Qafqaz ölkələrinə rəsmi səfərdə müşayiət edirdim. Biz üç ölkəyə - Azərbaycan, Gürcüstan və Ermənistana səfər etməli idik. Lakin Ermənistana getməkdən imtina etdim"".
Oxu.Az-ın məlumatına əsasən, bu sözləri fransalı deputat Andre Villie Report-un Fransa bürosuna açıqlamasında bildirib.
O qeyd edib ki, həmin gündən Azərbaycanı müdafiə etməyə başlayıb: ""Prezidentlə eyni təyyarədə səfər edirdim. Fransua Ollanda Yerevana getmək istəmədiyimi bildirdim və Bakıda təyyarədən endim. Daha sonra ona Tbilisidə qoşuldum.
Mən Azərbaycanla dostluq və əməkdaşlıq əlaqələri qurmuşdum. Azərbaycanla münasibətlərimə zərər gətirə biləcək addımlara yol vermirdim. İstəmirdim ki, bu ölkədə mənə inam itsin. Dostluğa sadiq insanam"".
Andre Villie qeyd edib ki, Azərbaycana ilk səfəri zamanı senator olub: ""Fransaya qayıtdıqdan sonra Ermənistanın Dostları Assosiasiyası adından məktub aldım. Məktubda məndən Azərbaycana getməyimin səbəbini izah etməyim kobud bir şəkildə tələb edilirdi. Təbii ki, heç kimə ezamiyyətdə olmağımla bağlı izahat verməyə məcbur deyiləm. İstədiyim ölkəyə azad şəkildə gedib-gəlmək hüququna malikəm. Mənə qarşı olan bu təzyiq məni Azərbaycana daha artıq yaxınlaşdırdı. Azərbaycan ilə dostluğumu daha da möhkəmləndirdi. Azərbaycanın vəziyyətini başa düşməyə mənə imkan verdi. O gündən bu ölkəni müdafiə etməyə başladım"".
Deputat qeyd edib ki, Azərbaycan gənc dövlətdir: ""Gənc dövlətə barmaq silkələməyin əleyhinəyəm. Gənc dövlətləri dəstəkləməliyik. Xüsusilə Azərbaycanda qısa bir müddətdə insan hüquqlarının inkişafı sahəsində uğurlu addımlar atılıb. Bu ölkənin son illər nümayiş etdirdiyi tərəqqi göz qabağındadır. Təbii ki, hələ görüləsi işlər çoxdur.
Gənc dövlətlərə inkişaf etmək üçün zaman tələb olunur. Mən Azərbaycanda ölüm hökmünün 20 il əvvəl ləğv edilməsini, qadınlara səsvermə hüququnun verilməsinin 100 illik tarixi olmasını yüksək qiymətləndirirəm"".
N.O.
www.oxu.az
"
"İstanbulda AXC mühacirlərinin baxımsız qalmış məzarları yenilənəcək - FOTOAzərbaycan Xalq Cumhuriyyəti süquta uğradıqdan sonra Türkiyəyə sığınan mühacirələrin dəfn olunduğu İstanbuldakı Fəriköy məzarlığında soydaşlarımızın baxımsız qalmış məzarları Azərbaycanın İstanbuldakı Baş konsulluğunun təşəbbüsü ilə yenilənəcək.
Oxu.Az xəbər verir ki, bu barədə məlumatı ""Report""un Türkiyə bürosuna Azərbaycanın İstanbuldakı baş konsulu Məsim Hacıyev verib.
Baş konsul Azərbaycan Xalq Cümhuriyyətinin yaranmasının 100 illiyi ilə əlaqədar dövlət başçısı İlham Əliyevin 16 may 2017-ci il tarixli sərəncamına uyğun olaraq, konsulluğun mühüm layihələr həyata keçirdiyini və tədbirlər planına mühacirlərə aid məzarların da bərpasının daxil edildiyini söyləyib: 
""Ölkəmizin müstəqilliyi uğrunda mübarizə aparan böyük şəxsiyyətlər - Azərbaycanının ilk ədliyyə naziri Xosrovpaşa Sultanzadə, cumhuriyyətin ilk hərb naziri Nağı bəy Şeyxzamanlı, maliyyə naziri Qulamrza Şərifzadə, beynəlxalq konfransda iştirak edən ilk həmvətənimiz, ermənilərə və ruslara qarşı yaradılan ""Difai"" təşkilatının lideri Əhməd bəy Ağaoğlu və ailəsi, onun qızı Türkiyənin ilk millət vəkili olan Sürəyya Ağaoğlu, aralarında millət vəkillərinin və o dövrün aktiv siyasətçilərin olduğu 30-dan çox tarixi şəxsiyyətin məzarları Fəriköy məzarlığındadır. Onlardan bəzilərinin doğmaları, yaxınları yaşasa da, bəziləri kimsəsizliyə məhkum olunub. Elə bu səbəbdən də, məzarların çoxu baxımsız vəziyyətdədir.
Dağılmış, qırılmış qəbirüstü abidələrin yenidən bərpası üçün artıq müvafiq orqanlara müraciət olunub və tədbirlər planı hazırlanıb. Məzarlıq önündə məlumat lövhələrinin yerləşdirilməsi və onların qəbirlərinin üzərində Azərbaycan və Türkiyə bayraqlarının bərabər əks olunması, burada uyuyan şəxsiyyətlərin kimliklərinin yazıldığı abidənin qoyulmasını planlaşdırırıq"".
Baş konsul deyib ki, qəbirstanlıqda dəfn olunan bir çox azərbaycanlı mühacirin kimliyi məlum deyil: 
""Biz bununla bağlı araşdırmaların aparılması üçün mühacirət tarixini araşdıran tarixçilərlə əlaqə yaratmışıq. Bəzi məzarların üzərinə azərbaycanlı sözü yazılıb, ancaq mərhumun kimliyi və burda hansı işlə məşğul olduğu məlum deyil. O vaxt Türkiyəyə gələnlərdən bəziləri məlum səbəblərdən soyadlarını da dəyişiblər. Yeri gəlmişkən, Feriköy məzarlığında Səlim Rəfiqin atası Əli Rəfioğlunun da məzarını yenicə tapdıq. Əli Rəfioğlu Xoyski ailəsinin məzarlarının yaxınlığında dəfn edilib. Səlim Rəfiqin məzarının arxasında isə ailə üzvlərinin məzarı yerləşir"".



































N.O.
www.oxu.az
"
"Azərbaycanla Pakistan arasında yeni müqavilələr imzalanacaqAzərbaycan və Pakistan təhsil, idman və mədəniyyət sahələrində yendi razılaşmalar imzalamağı planlaşdırır.
Oxu.Az-ın xəbərinə görə, bu barədə Trend-ə özəl müsahibəsində Pakistanın xarici işlər naziri Havaca Məhəmməd Yusif deyib.
Nazir qeyd edib ki, hər iki ölkə zəngin tarixə, ənənələrə və mədəniyyətə malikdir.
“Nəsillərcə səyyahlar hər iki ölkəyə Böyük İpək Yolu ilə səyahət edib, buda ki, hər iki ölkənin mədəniyyətlərinin, mətbəx ənənələrinin və həyat tərzinin daha da zənginləşməsinə şərait yaratmışdır. Buna görə də biz, bütün bu sahələrdə əməkdaşlığımızı möhkəmləndirmək və gücləndirmək üçün çalışırıq”, - deyə Məhəmməd Asif bildirib.
Pakistan XİN-in başçısı vurğulayıb ki, onun ölkəsi Azərbaycanla sıx, səmimi və qardaş münasibətlər qurub: “Biz bu ümumi imana köklənən, mədəni ənənələrin və tarixin çoxsaylı məqamları ilə bağlı münasibətləri yüksək dəyərləndiririk”.
Hal-hazırda Azərbaycan və Pakistan arasında normativ-hüquqi baza 30-dan çox sənədi əhatə edir. Azərbaycan artıq bir çox illərdir ki, Pakistana sosial sahənin müxtəlif istiqamətlərində dəstək göstərir. Məsələn, Azərbaycan Beynəlxalq İnkişaf Agentliyi xətti ilə əlilliyi olan şəxslərin reabilitasiyası üçün zəruri olan 100-dən çox əlil arabası və müxtəlif avadanlıqlar təmin edilmişdir. Azərbaycan həmçinin Pakistan tələbələri üçün təqaüdlər təqdim edərək, ölkə sakinləri üçün pulsuz tibbi müayinələr keçirmiş və digər tibbi yardımlar göstərmişdir.
S.B.
www.oxu.az
"
"Səməd Seyidov: Mən elə şey deməmişəmAzərbaycanın AŞPA-dakı nümayəndə heyətinin rəhbəri Səməd Seyidov ölkəmizin Avropa Birliyi ilə əməkdaşlığa dair hərtərəfli saziş imzalamaq niyyətində olmaması ilə bağlı onun adından yayılan məlumata təəccübləndiyini bildirib.
Oxu.Az-ın xəbərinə görə, deputat virtualaz.org-a verdiyi eksklüziv açıqlamasında yayılan xəbərləri təkzib edib: 
“Mən elə şey deməmişəm. Razılaşma ilə bağlı intensiv danışıqlar gedir. Məsələ ondadır ki, Avropa Birliyi ilə razılaşmanı imzalayan Gürcüstandan, Ukraynadan və Moldovadan fərqli olaraq, Azərbaycan Avropa Birliyinə daxil olmaq arzusunu bildirməyib və ehtimal ki, yaxın vaxtlarda da bildirməyəcək”.
S. Seyidov qeyd edib ki, Avropa Birliyi ilə bizim münasibətlərimiz yalnız ümumavropa təşkilatları xətti ilə inkişaf etmir, yəni yalnız Brüsseldə qapanmır, Avropa Birliyinin müxtəlif ölkələri ilə ikitərəfli əsasda genişlənir. Belə ki, Avropa Birliyinin 10 üzv dövləti ilə strateji əməkdaşlıq haqqında müqavilələr imzalamışıq. Son belə razılaşmanı isə Azərbaycan Prezidenti İlham Əliyev Latviyanın rəhbərliyi ilə Riqada imzalayıb.
S.Seyidov onu da vurğulayıb ki, belə əlaqələr bizim ölkəmizin böyük üstünlüyüdür: “Bizim Avropa Birliyi ilə imzalamağı planlaşdırdığımız müqavilədə Azərbaycanın milli maraqları əks ediləcək. Gələcək sənəd Avropa ilə qarşılıqlı sərfəli əməkdaşlığın dərinləşməsinə xidmət edəcək"".
Deputat həmçinin qeyd edib ki, Azərbaycan birmənalı şəkilə Avropa Birliyi ilə strateji əməkdaşlıq haqqında müqaviləni bağlamağa hazır olduğunu bildirib.
“Sirr deyil ki, beynəlxalq təşkilatların daxilində problemlər mövcuddur. Amma Bakı üçün strateji xarici siyasət prioritetlərindən biri bütövlüklə Avropadır. Biz Avropa institutları ilə əməkdaşlığı inkişaf etdiririk. Həm Avropa Birliyi, həm də münasibətlərdə çətinliklərə baxmayaraq, Avropa Şurası ilə işləyirik”, - deyə S. Seyidov bildirib.
Qeyd edək ki, Azərbaycan informasiya agentliklərindən birinin gürcü bürosu Səməd Seyidovun adından Azərbaycanın Avropa Birliyi ilə əməkdaşlığa dair sazişi imzalamaq niyyətində olmaması ilə bağlı məlumat yayıb.
S.B.
www.oxu.az
"
"İlham Əliyev Qüdslə bağlı fövqəladə toplantıya dəvət aldıDekabrın 9-da Türkiyə prezidenti Rəcəb Tayyip Ərdoğan Azərbaycan prezidenti İlham Əliyevə telefonla zəng edib. 
Oxu.Az-ın xəbərinə görə, Türkiyə prezidenti dövlətimizin başçısını İslam Əməkdaşlıq Təşkilatının Qüds məsələsi ilə bağlı İstanbulda keçiriləcək fövqəladə zirvə toplantısına dəvət edib.
Prezident İlham Əliyev dəvəti minnətdarlıqla qəbul edib.
Dövlət başçıları ABŞ Prezidenti Donald Trampın Qüdsün İsrail Dövlətinin paytaxtı kimi tanınması və səfirliyin bu şəhərə köçürülməsi ilə bağlı qərarının çox yanlış olduğunu vurğulayaraq bildiriblər ki, bu addımlar beynəlxalq hüquqa ziddir və Yaxın Şərqdə təhlükəli fəsadlara gətirib çıxara bilər.
Eyni zamanda, dövlət başçıları Türkiyə və Azərbaycanın islam həmrəyliyinə töhfə verdiklərini qeyd edərək müsəlman aləminin maraqlarını bundan sonra da müdafiə edəcəklərini bildiriblər.
Prezident İlham Əliyev Türkiyə prezidentinin növbəti dəfə islam həmrəyliyi işinə dəstəklə bağlı öz üzərinə götürdüyü missiyaya görə Azərbaycan xalqı adından minnətdarlığını ifadə edib.
S.B.
www.oxu.az
"
"Rusiya və Ermənistan XİN başçıları Qarabağı müzakirə etdilərErmənistan və Rusiya xarici işlər nazirləri - Edvard Nalbandyan və Sergey Lavrov Vyanada ATƏT-ə üzv dövlətlərin Xarici İşlər Nazirləri Şurasının plenar iclası çərçivəsində ikitərəfli münasibətlər və Dağlıq Qarabağ münaqişəsinin nizamlanmasına dair məsələləri müzakirə ediblər.
Oxu.Az RİA Novosti-yə istinadən xəbər verir ki, bu barədə Ermənistan XİN-in Mətbuat xidməti məlumat yayıb.
""Görüş zamanı xarici işlər nazirləri Ermənistan-Rusiya münasibətlərinin mövcud vəziyyəti, iki dövlət başçısının əldə etdiyi razılaşmaların həyata keçirilməsi və ATƏT-in fəaliyyətinin müxtəlif sahələri ilə bağlı fikir mübadiləsi aparıblar"", - Ermənistan XİN-in saytında bildirilir.
Mətbuat xidmətinin məlumatına görə, nazirlər həmçinin Dağlıq Qarabağ münaqişəsinin sülh yolu ilə həlli prosesini nəzərdən keçiriblər.
A.M.
www.oxu.az
"
"Mülki dövriyyədə olmasına yol verilməyən əşyaların sayı artırıldıMülki dövriyyədə olmasına yol verilməyən (mülki dövriyyədən çıxarılmış) əşyaların siyahısı genişləndirilib.
Oxu.Az-ın məlumatına görə, bu, Azərbaycan prezidenti İlham Əliyevin sərəncamı ilə qüvvəyə minən “Mülki dövriyyədə olmasına yol verilməyən (mülki dövriyyədən çıxarılmış) əşyaların siyahısı haqqında” Azərbaycan Respublikasının Qanununda dəyişikliklər edilməsi barədə” qanunda əksini tapıb.
Diametri 0,5 mm-dən az olan sintetik təkqat saplardan toxunmuş və dəliklərin konstruktiv ölçüləri 120 mm-dən kiçik ilgəkli balıqtutan torlar və keçirici naqillərlə birləşdirilmiş elektrik siqnal generatoru və akkumulyatordan (batareya) ibarət, balıq və digər su bioresurslarını elektrik cərəyanı vasitəsilə ovlamaq üçün istifadə edilən balıqtutan cihazlar mülki dövriyyədə olmasına yol verilməyən (mülki dövriyyədən çıxarılmış) əşyaların siyahısına daxil edilib.
www.oxu.az
"
"Azərbaycan bir neçə ölkədəki səfirini geri çağırdı - SİYAHIPrezident İlham Əliyev Abbasəli Həsənovun Azərbaycan Respublikasının Tacikistan Respublikasında fövqəladə və səlahiyyətli səfiri vəzifəsindən geri çağırılması haqqında sərəncam imzalayıb.
Oxu.Az xəbər verir ki, sərəncamla Abbasəli Kərəm oğlu Həsənov Azərbaycan Respublikasının Tacikistan Respublikasında fövqəladə və səlahiyyətli səfiri vəzifəsindən geri çağırılıb.
Prezidentin digər sərəncamı ilə Kamil Tacid oğlu Xasiyev Azərbaycan Respublikasının Xorvatiya Respublikasında fövqəladə və səlahiyyətli səfiri vəzifəsindən geri çağırılıb.
Prezident Fəxrəddin İsa oğlu Qurbanovu Azərbaycan Respublikasının Xorvatiya Respublikasında fövqəladə və səlahiyyətli səfiri təyin edib.
Dövlət başçısı İlham Əliyevin imzaladığı sərəncamla Həsən Dilsuz oğlu Məmmədzadə Azərbaycan Respublikasının Litva Respublikasında fövqəladə və səlahiyyətli səfiri vəzifəsindən geri çağırılıb.
www.oxu.az
"
"Jurnalist adından sui-istifadə edənlərin fəaliyyəti dayandırıla bilərAzərbaycanda inzibati tənbeh almış mətbu nəşr bir il ərzində jurnalist adından sui-istifadəyə təkrar yol verərsə, fəaliyyəti dayandırılacaq.
Oxu.Az APA-ya istinadən  məlumat verir ki, bununla bağlı “Kütləvi informasiya vasitələri haqqında” qanunun 19-cu (Kütləvi informasiya vasitəsinin istehsalının və yayımının dayandırılması və ya ona xitam verilməsi) maddəsinə əlavələr təklif edilir.
Təklif olunan layihəyə əsasən, kütləvi informasiya azadlığından və ya jurnalist hüququndan sui-istifadə etməyə görə inzibati məsuliyyətə cəlb edildikdən sonra həmin əməli inzibati tənbeh vermə haqqında qərar qüvvəyə mindiyi gündən bir il ərzində təkrar törətdikdə mətbu nəşrin fəaliyyətinin iki ay müddətində dayandırılması barədə məhkəmə qarşısında iddia qaldırılır.
Layihə Milli Məclisin dekabrın 15-də keçiriləcək plenar iclasında müzakirəyə çıxarılacaq.
N.O.
www.oxu.az
"
"Azərbaycan XİN Qlobal rəqəmsal diplomatiya reytinqində Qlobal rəqəmsal diplomatiya reytinqində 190 ölkənin Xarici İşlər Nazirliklərinin sırasında Azərbaycan XİN-nin rəqəmsal diplomatiya fəaliyyəti 47-ci yerdə qərarlaşıb. 
Oxu.Az news.az-a istinadən xəbər verir ki, keçən il 73-cü yerdə olduğu halda, 2017-ci il ərzində Azərbaycan XİN 26 pillə irəliləyərək 47-ci yerə layiq görülüb. 
Hesabata əsasən, Norveç 56, Estoniya 57, Sinqapur 62, Gürcüstan 66, Çexiya 103-cü yerdə qərarlaşıb. 
Hesabatla http://digital.diplomacy.live/DDR17/ linki vasitəsilə tanış olmaq olar.
Rəqəmsal diplomatiya müasir diplomatik fəaliyyətin əsas istiqamətlərindən birinə çevrilib və bu mənada xüsusilə ""Twitter"" mühüm rol oynayır. Hətta T""witplomacy"" adlanan yeni fəaliyyət növünün meydana çıxdığını deyənlər var. 
Qeyd etmək lazımdır ki, peşəkar diplomatik dairələrdə ""Twitter""ə daha çox üstünlük verilir. 
İzləyicilərinin sayına görə Azərbaycan XİN-nin ""Twitter"" profili 37.400 nəfər izləyici ilə Cənubi Qafqaz regionunda liderdir. ""Facebook"", ""Instagram"" və digər sosial şəbəkə profilləri ilə müqayisədə Azərbaycanda ""Twitter"" geniş kütlə arasında bir o qədər məşhur deyil. Bu, onu deməyə əsas verir ki, XİN-nin ""Twitter"" izləyicilərinin çoxunu xarici auditoriya təşkil edir. Bu da ölkəmizin xarici siyasət fəaliyyətinə aid olan xəbərlərin beynəlxalq auditoriyaya çıxarılması baxımdan vacibdir. 
N.O.
www.oxu.az
"
"Milli Məclisin növbəti plenar iclasının gündəliyi açıqlandıMilli Məclisin növbəti - dekabrın 15-də keçiriləcək plenar iclasının gündəliyi məlum olub.
Oxu.Az-ın Report-a istinadən xəbərinə görə, iclasın gündəliyinə 38 məsələ daxil edilib.
Bunlar ""Rəsmi statistika haqqında"", ""Həmkarlar ittifaqları haqqında"", Azərbaycan Respublikası Silahlı Qüvvələrinin İntizam nizamnaməsi"", ""Azərbaycan Respublikası Silahlı Qüvvələrinin Qarnizon və qaravul xidmətləri nizamnaməsi"", Meliorasiya və irriqasiya haqqında"", ""Məhkəmələr və hakimlər haqqında"", "" Toxumçuluq haqqında"", ""Yol hərəkəti haqqında"", İstehsalat və məişət tullantıları haqqında, ""Polis haqqında"", ""Prokurorluq haqqında"" və s. qanunlara dəyişiklik layihələridir.
Bundan başqa, ""Hesablama Palatası haqqında"" qanuna dəyişiklik ediləcəyi də gözlənilir.
Plenar iclasda ""Azərbaycan Respublikası Silahlı Qüvvələri haqqında"" qanun ikinci oxunuşda müzakirəyə çıxarılacaq.
S.B.
www.oxu.az
"
"Lavrov: Münaqişənin həllinin əsaslanmalı olduğu prinsipləri təsdiqlədik""Qəbul etdiyimiz bəyanatda Dağlıq Qarabağ münaqişəsinin həllinin əsaslanmalı olduğu prinsipləri təsdiqlədik"".
Oxu.Az APA-ya istinadən xəbər verir ki, bu sözləri Rusiya xarici işlər naziri Sergey Lavrov Vyanda ATƏT Xarici İşlər Nazirləri Şurasının iclası çərçivəsində keçirdiyi mətbuat konfransında deyib.
O bildirib ki, bəyanat digər həmsədr ölkələrin nümayəndə heyətlərinin rəhbərləri ilə birlikdə qəbul edilib.
Qeyd edək ki, ATƏT-in Minsk qrupunun həmsədri olan ölkələrin Vyanada Nazirlər Şurasında iştirak edən nümayəndə heyətlərinin rəhbərləri, Rusiya xarici işlər naziri Sergey Lavrov, ABŞ dövlət katibi Reks Tillerson və Fransanın ATƏT yanında daimi nümayəndəsi Veronika Roger Lacan dekabrın 7-də birgə bəyanat yayıblar.
Bəyanatda deyilir ki, həmsədr ölkələr Helsinki Yekun Aktı və orada göstərilən güc tətbiq etməmə, güc tətbiqi ilə təhdid etməmə, ərazi bütövlüyü, bərabər hüquqluluq və xalqların öz müqəddəratını təyinetmə prinsiplərini əsas götürərək Dağlıq Qarabağ münaqişəsinin sülh yolu ilə həlli üçün vasitəçilik missiyasında birgə mövqedən çıxış etdiklərini bir daha təsdiq edir.
Lavrov həmçinin əlavə edib ki, bu il Azərbaycan və Ermənistan prezidentlər arasında bir, nazirlər arasında isə bir neçə dəfə baş tutan dialoq pozitiv haldır: 
“Biz amerikalı və fransalı həmkarlarla birlikdə kollektiv yanaşmanın olduğu bu istiqamətdə işləməyə davam edəcəyik. Bu sessiyada biz bunu bir daha təsdiq etdik. Verdiyimiz bəyanatda həll üçün nəzərdə tutulan əsas prinsiplər öz əksini tapıb. Tərəflər bunu qəbul edib, lakin hələ addım atılmayıb. Bu asan məsələ deyil, amma bu istiqamətdə işləyəcəyik”.
Sonda Sergey Lavrov bildirib ki, Rusiya Georgi Zuyevin səfir təyin olunması üçün Azərbaycan hökumətinə heç vaxt aqremanla bağlı müraciət etməyib.
A.H.
www.oxu.az
"
"Prezidentdən Xarici Kəşfiyyatla bağlı sərəncam“Azərbaycan Respublikası Xarici Kəşfiyyat Xidmətinin fəaliyyətinin təkmilləşdirilməsinə dair 2017-2021-ci illər üçün Dövlət Proqramı” təsdiq edilib.
Oxu.Az-ın xəbərinə görə, bununla bağlı Azərbaycan prezidenti İlham Əliyev sərəncam imzalayıb.
Sərəncamla Nazirlər Kabinetinə Dövlət Proqramının həyata keçirilməsini Azərbaycan Respublikasının dövlət büdcəsində Azərbaycan Respublikasının Xarici Kəşfiyyat Xidməti üçün nəzərdə tutulmuş vəsaitlər dairəsində təmin etmək tapşırılıb.
N.O.
www.oxu.az
"
"Sudan səfiri: Azərbaycanın ərazi bütövlüyü bərpa edilməlidir - VİDEOAzərbaycan prezidenti İlham Əliyev Sudan Respublikasının ölkəmizdə yeni təyin olunmuş fövqəladə və səlahiyyətli səfiri Abbas Mustafa Əhməd Abdallayın etimadnaməsini qəbul edib.
Oxu.Az-ın məlumatına görə, səfir Abbas Mustafa Əhməd Abdallay fəxri qarovul dəstəsinin qarşısından keçib.
O, etimadnaməsini prezident İlham Əliyevə təqdim edib.
Sonra Azərbaycan prezidenti İlham Əliyev səfirlə söhbət edib. Dövlət başçısı ölkələrimiz arasında münasibətlərin yaxşı səviyyədə olduğunu qeyd edərək əlaqələrimizin daha da genişləndirilməsi üçün yaxşı imkanların olduğunu deyib. Prezident İlham Əliyev qeyd edib ki, ölkələrimiz beynəlxalq təşkilatlar çərçivəsində, o cümlədən BMT-də və İslam Əməkdaşlıq Təşkilatında fəal əməkdaşlıq həyata keçirir.
Dövlət başçısı ümidvar olduğunu bildirib ki, Abbas Mustafa Əhməd Abdallay səfirlik fəaliyyəti dövründə əlaqələrimizin müxtəlif sahələrdə, o cümlədən iqtisadiyyat, investisiya, humanitar sahələrdə daha da möhkəmlənməsi istiqamətində səylərini əsirgəməyəcək.
Səfir Abbas Mustafa Əhməd Abdallay isə qeyd edib ki, Sudan prezidenti ona dost Azərbaycanla iqtisadi sahədə əməkdaşlığın inkişaf etdirilməsi istiqamətində səylər göstərilməsi ilə bağlı tapşırıq verib.
Ermənistan-Azərbaycan, Dağlıq Qarabağ münaqişəsinə toxunan səfir bildirib ki, bu məsələ ilə bağlı Sudan Respublikasının mövqeyi dəyişməzdir və dəyişməz olaraq qalacaq: “Azərbaycanın işğal altındakı bütün torpaqları azad olunmalı və ərazi bütövlüyü bərpa edilməlidir”.
Səfir Abbas Mustafa Əhməd Abdallay ölkəsinin Azərbaycanla iqtisadi, mədəni və digər sahələrdə əməkdaşlığın daha da genişləndirilməsində maraqlı olduğunu deyib.
Prezident İlham Əliyev Sudan Respublikasının Ermənistan-Azərbaycan, Dağlıq Qarabağ münaqişəsində tutduğu ədalətli mövqeyə görə təşəkkürünü bildirib.

N.O.
www.oxu.az
"
"Fələstinin Azərbaycandakı səfiri Trampın qərarına münasibət bildirdiFələstinin Azərbaycandakı səfiri Nasir Əbdül Kərim ABŞ prezidenti Donald Trampın Qüdsü İsrailin paytaxtı kimi tanımasına öz mövqeyini bildirib. 
Oxu.Az-ın məlumatına görə, Sputnik Azərbaycan-a açıqlama verən səfir belə deyib: “Fələstinin rəsmi mövqeyi ondan ibarətdir ki, Donald Trampın dünənki addımı sülh cəhdlərinə vurulan güclü, dağıdıcı zərbədir və onun Qüdsü İsrail Dövlətinin paytaxtı kimi tanımaqla ərazilərin yalnız güc vasitəsilə işğal edilməsinə dəstək verdiyini açıq şəkildə elan etməsidir"".
“Beynəlxalq qanunvericilik baxımından və beynəlxalq ictimaiyyətin yekdilliyi ilə Şərqi Qüds işğal edilmiş Fələstin torpağıdır. Təəssüf ki, o, Binyamin Netanyahunun rəhbərlik etdiyi işğalçı, şovinist bir hökumətin yanında vasitəçi olmağa qərar verdi. Bu hökumətdə ədalətli sülhə inanmayan, gündəlik olaraq və açıq şəkildə sülh cəhdlərinə olan düşmənçilikləri haqqında danışan və fələstinlilərə qarşı öz irqçiliklərini göstərən ən qatı ekstremist sionistlər cəmləşib”, -  deyə səfir bildirib. 
Səfir qeyd edib ki, bununla və bu yeni vəziyyətin fonunda ABŞ-ın münaqişənin həllində konstruktiv rol oynaması mümkün deyil: “Donald Trampı dinləyən zaman yaranan ümumi hisslər ondan ibarət idi ki, sanki o, Binyamin Netanyahu və onun sionist, ektremist tərəfdarları tərəfindən yazılmış sənədi oxuyurdu. Təəssüf ki, onun çıxışı bütün fələstinlilər, ərəblər, müsəlmanlar, xristianlar və dünyada olan sülh tərəfdarlarının hisslərinə qarşı təxribatçı çıxış idi. O, zülmkar və ekstremist qüvvələrə hədiyyə bəxş etdi”.
Xatırladaq ki, ABŞ prezidenti Donald Tramp dünən Qüdsü (Yerusəlim – red.) İsrailin paytaxtı kimi tanıması barədə qərarını elan edib.
S.B.
www.oxu.az
"
"Yeni nazir hansı kadr dəyişikliyi edib? - AÇIQLAMAVergilər Nazirliyinə yeni nazir təyin edildikdən sonra hər hansı dəyişiklik olmayıb. Hətta Fazil Məmmədovun 14 müşaviri də iş başındadır.
Oxu.Az xəbər verir ki, bu barədə axar.az-a Vergilər Nazirliyinin mətbuat xidmətinin rəhbəri Mehdi Mirsəlimov məlumat verib. Onun sözlərinə görə, keçmiş nazir Fazil Məmmədovdan sonra nazirlikdə hər hansı kadr dəyişikliyi aparılmayıb: ""Hər hansı dəyişiklik olsa, bu barədə mətbuata məlumat veriləcək”.
Qeyd edək ki, 5 dekabr tarixində prezidentin imzaladığı sərəncamla Fazil Məmmədov vergilər naziri vəzifəsindən azad olunub. Digər sərəncamla Mikayıl Cabbarov vergilər naziri vəzifəsinə təyin edilib.
A.H.
www.oxu.az
"
"Nazir: Bəzi qüvvələr regionda status-kvonu dəyişməyə çalışır“Dünən mən, Ermənistan xarici işlər naziri və ATƏT-in Minsk Qrupunun həmsədrləri Ermənistan-Azərbaycan Dağlıq Qarabağ münaqişəsinin həlli üzrə saatlarla danışıqlar apardıq.  
Substantiv, nəticəyönümlü danışıqların canlanması nikbinlik üçün səbəbdir. 16 oktyabr 2017-ci ildə Azərbaycan və Ermənistan prezidentlərinin Cenevrə görüşü doğru istiqamətdə atılmış addım idi. Sözügedən görüş sübut etdi ki, substantiv danışıqların yenidən başlanması üçün ön şərtin irəli sürülməsi cəhdləri uğursuzluğa məhkumdur. Görüşün ardınca, Azərbaycan həmsədrlərlə birlikdə münaqişənin həlli istiqamətində Ermənistan və Azərbaycanın mövqelərini yaxınlaşdıracaq yolların tapılması məqsədilə substantiv məsələlərə diqqəti yönəldib”.
Oxu.Az-ın məlumatına əsasən, Azərbaycan xarici işlər naziri Elmar Məmmədyarov ATƏT-ə üzv dövlətlərin xarici işlər nazirləri şurasının 24-cü iclasında çıxışı zamanı bildirib.
“Buna baxmayaraq, regiondakı bəzi qüvvələrin qəbulolunmaz və qeyri-davamlı status-kvo vəziyyətinin dəyişdirilməsinə yönəlmiş zəruri siyasi addımlar atmaqda maraqlı olmaması ciddi narahatlıq doğurmaqda davam edir. Rəsmi Yerevan Azərbaycanın işğal olunmuş ərazilərinin demoqrafik, mədəni və fiziki mənzərəsinin dəyişdirilməsinə yönəlmiş qeyri-qanuni addımlarını davam etdirməklə, hərbi işğalın möhkəmləndirilməsinə və “fait accompli” vəziyyətinin yaradılmasına istiqamətlənmiş məqsədyönlü siyasət apardığını nümayiş etdirir.
1993-cü ildə işğal olunana qədər tamamilə etnik azərbaycanlıların yaşadığı işğal altındakı Cəbrayıl rayonunda kilsənin açılması Ermənistan tərəfindən beynəlxalq humanitar hüququn kobud pozulmasının daha bir göstəricisidir. Ermənistan təxribatçı addımlarına paralel olaraq işğal olunmuş ərazilərə müvafiq beynəlxalq qurumlardan ibarət ehtiyacların öyrənilməsi məqsədilə missiyaların göndərilməsinə dair bizim təkliflərimizi rədd edir.
Təmas xətti boyunca həyata keçirdiyi hərbi təxribatlar daxil olmaqla, Ermənistanın işğal olunmuş ərazilərdə bu yaxınlarda keçirdiyi hərbi təlimlər və bu kimi digər addımları sülh səylərini pozur. ATƏT-in Minsk Qrupu və həmsədrlər tərəfindən bütün bunlarla bağlı hərtərəfli tədbirlər görülməlidir. Harada olmasından asılı olmayaraq, ATƏT üzv dövlətləri fiziki və hüquqi şəxslərin qeyri-qanuni iqtisadi və digər xarakterli fəaliyyətlərinin qarşısını almaq məqsədilə beynəlxalq humanitar hüquq və insan hüquqları üzrə alətlərdə  təsbit edilmiş öhdəliklərini yerinə yetirilməlidirlər.
BMT TŞ-nin müvafiq qətnamələri, Helsinki Yekun Aktının prinsipləri və ATƏT-in qərar və sənədləri münaqişənin həlli və Minsk Konfransının həmsədrlərinin mandatının əsasını təşkil edir. BMT TŞ-nin 1993-cü ildə qəbul edilmiş qətnamələri işğalçı qüvvələrin Azərbaycanın bütün işğal olunmuş ərazilərindən dərhal, tam və qeyd-şərtsiz çıxarılmasını tələb edir, qarşılıqlı addım olaraq kommunikasiya və nəqliyyat xətlərinin açılmasına çağırış edir və məcburi köçkünlərin öz doğma yurdlarına qayıtmalarına yardım edilməsinə israr edir. Bu yanaşmanın əsas mahiyyəti münaqişənin nəticələrinin aradan qaldırılmasına və həll olunmamış siyasi məsələlərin Minsk Konfransı çərçivəsində müzakirə edilməsinə əsaslanır.
Əgər Ermənistan həqiqətən də münaqişənin siyasi yolla həllini tapmaqda maraqlıdırsa, o zaman münaqişənin həlli prosesində konstruktiv şəkildə iştirak etməlidir.
Növbəti aylar Ermənistanın sülhün əldə edilməsində ciddi tərəfdaş olub-olmadığını, münaqişənin həllində irəliləyişin əldə edilməsi və onun həlli üçün substantiv danışıqlarda konstruktiv şəkildə iştirak edib-etməyəcəyini və yaxud əlavə qeyri-sabitlik və münaqişəyə doğru yuvarlanacağımızı nümayiş edtirəcəkdir. Azərbaycan BMT Nizamnaməsinin 7-ci Fəsli əsasına təsbit olunmuş hüquqlarını özündə saxlayır.
ATƏT məkanında Azərbaycanın ərazi bütövlüyü, suverenliyi və beynəlxalq səviyyədə tanınmış sərhədlərinin pozulması ilə bərabər oxşar vəziyyətləri Ukrayna, Gürcüstan və Moldovada da müşahidə edirik. Hesab edirik ki, sözügedən münaqişələrin davamlı həlli yalnız beynəlxalq hüququn norma və prinsiplərinə, xüsusilə ATƏT üzv ölkələrinin suverenliyi, ərazi bütövlüyü və beynəlxalq səviyyədə tanınmış sərhədlərini toxunulmazlığına hörmət vasitəsilə təmin oluna bilər”, - deyə nazir nitqini yekunlaşdırıb.
N.O.
www.oxu.az
"
"Məmmədyarov finlandiyalı həmkarı ilə danışıqlardaXarici işlər naziri Elmar Məmmədyarov Vyanada keçirilən ATƏT Nazirlər Şurasının 24-cü iclası çərçivəsində Finlandiyanın xarici işlər naziri Timo Soini ilə görüşüb.
Xarici İşlər Nazirliyinin mətbuat xidmətindən Oxu.Az-a verilən məlumata görə, görüşdə iki ölkə arasında münasibətlərin hazırkı səviyyəsi nəzərdən keçirilib və əməkdaşlıq əlaqələrinin inkişaf perspektivlərinə toxunulub. Tərəflər ikitərəfli münasibətlərin daha da dərinləşdirilməsi və bu istiqamətdə birgə səylərin davam etdirilməsinin zəruriliyini qeyd ediblər.
Tərəflər Avropa İttifaqı (Aİ) ilə əməkdaşlıq çərçivəsində həyata keçirilən tvinninq layihələrinin əhəmiyyətinə toxunaraq Azərbaycan üçün maraq kəsb edən layihələrə dair fikir mübadiləsi aparıblar.
E.Məmmədyarov Azərbaycan və regionun təhlükəsizliyi üçün ciddi təhdid olan Ermənistan-Azərbaycan, Dağlıq Qarabağ münaqişəsi və Ermənistanın Azərbaycana qarşı davam edən işğalı və münaqişənin həlli üzrə danışıqlar prosesinin cari vəziyyəti haqqında məlumat verərək, münaqişənin BMT Təhlükəsizlik Şurasının məlum qətnamələrinə uyğun olaraq, Azərbaycanın suverenliyi, ərazi bütövlüyü və beynəlxalq səviyyədə tanınmış sərhədlərinin toxunulmazlığı prinsipləri əsasında həll edilməli olduğunu deyib.
E.Məmmədyarov paytaxt Bakının EXPO-2025-in keçirilməsinə namizəd şəhər olduğunu qeyd edərək, son illər ərzində Azərbaycanın mötəbər beynəlxalq tədbirlərə ev sahibliyi etdiyini diqqətə çatdırıb. Bu xüsusda o, tədbirə ev sahibliyi etmək niyyəti ilə ölkəmizin insan kapitalının inkişafına dair məqsəd və məramları barədə həmsöhbətinə məlumat verib.
Görüşdə iki ölkə arasında beynəlxalq təşkilatlar çərçivəsində əməkdaşlıq məsələləri müzakirə olunub.
S.B.
www.oxu.az
"
"“SSRİ-də siyasi terror qurbanları” bazasına Azərbaycandan yeni adlar daxil edildi“Memorial” Beynəlxalq İnsan Hüquqlarının Müdafiəsi Cəmiyyəti “SSRİ-də siyasi terror qurbanları”nın yenilənmiş məlumat bazasını təqdim edib.
Oxu.Az Report-a istinadən xəbər verir ki, yeni versiyaya bir neçə ölkədən, xüsusən də Azərbaycandan Stalin repressiyası qurbanlarının adları daxil edilib.
Yeni versiyada 3.1 milyon ad var. On il əvvəl dərc olunan siyahıda isə onların sayı 500 min nəfər az idi.
Yeni bazanın əsasını əsrin son rübündə Rusiyanın bölgələrində nəşr olunan və Stalin repressiyası qurbanlarının adlarını özündə əks etdirən 412 cildlik Yaddaş kitabı təşkil edir. Əvvəl nəşr olunanlara daha 170 kitab əlavə edilib. 
Yenilənmiş məlumat bazasına Azərbaycanla yanaşı, Gürcüstan və Ukrayna, həmçinin Bryansk və Saxalin bölgələrindən əvvəlki versiyalarda olmayan materiallar əlavə edilib.
S.B.
www.oxu.az
"
"Baş nazir bu idarənin avtomobillərini əlindən aldıAzərbaycan Respublikasının Nazirlər Kabineti yanında ""İçərişəhər"" Dövlət Tarix-Memarlıq Qoruğu İdarəsinin xidməti avtomobillərdən (3 ədəd) istifadəsinə xitam verilib.
Oxu.Az xəbər verir ki, bu barədə baş nazir Artur Rasi-zadə tərəfindən imzalanan qərarda bildirilir.
Bu addım dövlət büdcəsindən maliyyələşən idarə, müəssisə və təşkilatlarda nəqliyyat vasitələrindən istifadə qaydalarının təkmilləşdirilməsi məqsədilə atılıb.
Qərara görə, Nazirlər Kabinetinin qərarı ilə təsdiq edilmiş 2 nömrəli əlavə - “Azərbaycan Respublikasının mərkəzi icra hakimiyyəti və məhkəmə orqanlarının aparatları (hərbi qurumlar, dövlət təhlükəsizliyi, xarici kəşfiyyat xidmətləri, hüquq-mühafizə və prokurorluq orqanları, rayon (şəhər) məhkəmələri istisna olmaqla), mərkəzi icra hakimiyyəti orqanlarının yerli bölmələri, onların yanında, tabeliyində olan orqanlar, mərkəzi icra hakimiyyəti orqanlarının yanında yaradılan dövlət agentliklərinin, dövlət xidmətlərinin aparatları və onların yerli bölmələri üçün xidməti avtomobillərin say həddi (limiti)”nin 51-ci hissəsi ləğv edilib. 
A.H.
www.oxu.az
"
"İcra başçısının müavini vəfat etdiŞamaxı rayon İcra Hakimiyyəti başçısının müavini Ağamustafa Vahidov vəfat edib.
Oxu.Az APA-ya istinadən xəbər verir ki, bu barədə dövri mətbuatda yayılan elanda deyilir.
""Şamaxıdan Asif Ağayev və rayon icra hakimiyyəti aparatının kollektivi icra hakimiyyəti başçısının müavini Ağamustafa Vahidovun vəfatından kədərləndiklərini bildirir və mərhumun ailəsinə dərin hüznlə başsağlığı verirlər"", - deyə elanda vurğulanıb.
A. Vahidovun vəfatının səbəbi açıqlanmayıb.
Qeyd edək ki, A. Vahidov Sosial-iqtisadi inkişafın təhlili və proqnozlaşdırılması şöbəsinin müdiri olub.
Allah rəhmət eləsin!
A.H.
www.oxu.az
"
"Şura yeni qrant qrant müsabiqəsi elan edirPrezident yanında Qeyri-Hökumət Təşkilatlarına Dövlət Dəstəyi Şurası""Hasilat Sənayesində Şəffaflıq” prosesində QHT-lərin iştirakı mövzusunda qrant müsabiqəsini elan edib.
Oxu.Az xəbər verir ki, bu gün Azərbaycan Respublikasının Prezidenti yanında Qeyri-Hökumət Təşkilatlarına Dövlət Dəstəyi Şurasının növbəti iclası keçirilib. Şura sədrinin müavini Vüsal Quliyev iclası açaraq gündəliyə təklif olunan ""Hasilat Sənayesində Şəffaflıq” prosesində QHT-lərin iştirakı mövzusunda qrant müsabiqəsi haqqında məsələni diqqətə çatdırıb. Gündəlik yekdilliklə təsdiq olunub.
Vüsal Quliyev ölkəmizdə şəffaflığın və hesabatlılığın gücləndirilməsi, ümumilikdə korrupsiyaya qarşı mübarizə sahəsində davamlı olaraq uğurla həyata keçirilən dövlət strategiyasının mövcud olduğunu deyib. Şura sədrinin müavini bildirib ki, cənab prezident İlham Əliyevin sərəncamı ilə 5 aprel 2017-ci ildə Hasilat Sənayesində Şəffaflıq üzrə Komissiyanın yaradılması bir daha Azərbaycanın hasilat sənayesində şəffaflıq və hesabatlılıq üzrə beynəlxalq səyləri dəstəklədiyini və müvafiq standartların tətbiqini uğurla davam etdirmək əzmində olduğunu göstərir. Bu baxımdan Hasilat Sənayesində Şəffaflıq” (HSŞ) proseslərində vətəndaş cəmiyyəti institutlarının da yaxından iştirakı vacibdir.
Şura Katibliyinin icraçı direktoru Fərasət Qurbanov Şuranın Əsasnaməsinə uyğun olaraq ""Hasilat Sənayesində Şəffaflıq” prosesində QHT-lərin iştirakı mövzusunda qrant müsabiqəsinin şərt və qaydaları barədə ətraflı məlumat verib.
Şura üzvləri Sahib Məmmədov, Rufiz Qonaqov, Anar Xəlilov və Nərgiz Xələf çıxış edərək qrant müsabiqəsinin mövzuları, qayda və şərtləri ilə bağlı təkliflərini səsləndiriblər.
Müzakirələrdən sonra Şuranın 2018-ci il birinci qrant müsabiqəsinin elan edilməsi ilə bağlı qərar qəbul edilib. QHT-lər müsabiqənin mövzuları, həmçinin şərt və qaydaları haqqında məlumatlarla Şuranın www.qhtxeber.az, www.e-qht və www.cssn.gov.az saytları vasitəsi ilə tanış ola bilərlər.



www.oxu.az
"
"Minsk qrupu Məmmədyarov və Nalbandyanın görüşü ilə bağlı bəyanat yaydıDağlıq Qarabağ münaqişəsinin həll olunmasında əsas məsuliyyət Azərbaycan və Ermənistan prezidentlərinin üzərinə düşür.
Oxu.Az-ın məlumatına görə, bu ATƏT-in Minsk qrupu həmsədrlərinin Vyanada Nazirlər Şurasında iştirak edən nümayəndə heyətlərinin rəhbərləri, Rusiya xarici işlər naziri Sergey Lavrov, ABŞ dövlət katibi Reks Tillerson və Fransanın ATƏT yanında daimi nümayəndəsi Veronika Roger Lacanın birgə bəyanatında deyilir.
«Həmsədr ölkələr Helsinki Yekun Aktı və orada göstərilən güc tətbiq etməmə, güc tətbiqi ilə təhdid etməmə, ərazi bütövlüyü, bərabər hüquqluluq və xalqların öz müqəddəratını təyin etmə prinsiplərini əsas götürərək Dağlıq Qarabağ münaqişəsinin sülh yolu ilə həlli üçün vasitəçilik missiyasında birgə mövgedən çıxış etdiklərini bir daha təsdiq edirlər», - bəyanatda deyilir.
ATƏT-in Minsk qrupu danışıqların oktyabrın 16-da Vyanada bərpasını və xarici işlər nazirlərinin dünənki görüşünü alqışlayır. 
S.B.
www.oxu.az
"
"Monteneqro XİN Dağlıq Qarabağ münaqişəsinin həlli barədə""2017-ci ildə Gürcüstan, Moldova və Azərbaycandakı münaqişələrdə müsbət irəliləyişlər müşahidə edilib"".
Oxu.Az ""Report""a istinadən xəbər verir ki, bunu Monteneqronun xarici işlər naziri Sercan Darmanoviç Vyanada ATƏT-ə üzv ölkələrin xarici işlər nazirləri Şurasının illik iclasında çıxışı zamanı deyib.
""Bu hallarda status-kvonun təhlükəli xarakterini BMT qətnamələrinə və Helsinki Yekun Aktına əsaslanan sülh yolu ilə həll istiqamətində təşviq etmək lazımdır"", - S.Darmanoviç bildirib.
Onun sözlərinə görə, Monteneqro ATƏT xətti ilə dayanıqlı siyasi həll yolunun inkişafı üçün daimi atəşkəsin vacib olduğunu hesab edir.
XİN başçısı qeyd edib ki, Monteneqro ATƏT-in münaqişələrin həlli institutunun səylərinə dəstək verməyə davam edir.
Qeyd edək ki, ATƏT-in iclasında Azərbaycanın xarici işlər naziri Elmar Məmmədyarov da daxil olmaqla, 40-dan çox XİN başçısı iştirak edir.
N.O.
www.oxu.az
"
"Dövlət başçısı: Azərbaycanda qanunsuz məşğulluqla mübarizə aparılır“Qubada “ASAN xidmət” Mərkəzinin yaradılması çox gözəl hadisədir. Bu, sayca 12-ci mərkəzdir. Mərkəzlərdən 5-i Bakıda yaradılıb, 7-si də Quba daxil olmaqla, digər bölgələrdə. “ASAN xidmət” artıq beş ildir ki, fəaliyyət göstərir. Beş il ərzində Azərbaycan xalqının rəğbətini qazana bilib. Bu illər ərzində “ASAN xidmət” mərkəzlərinə 18 milyondan çox müraciət daxil olub və “ASAN xidmət”in fəaliyyətini bəyənmə əmsalı 100 faizə yaxındır. Mən bunu dəfələrlə demişəm, bir daha demək istəyirəm ki, bu, doğrudan da ictimai xidmətlər sahəsində böyük bir inqilabdır”.
Oxu.Az-ın məlumatına görə, bunu Azərbaycan prezidenti İlham Əliyev Vətəndaşlara Xidmət və Sosial İnnovasiyalar üzrə Dövlət Agentliyinin Quba “ASAN həyat” Kompleksinin açılışında deyib.
Dövlət başçısı qeyd edib ki, “ASAN xidmət” Azərbaycan brendidir, Azərbaycanın intellektual məhsuludur: “O məhsul ki, bu gün biz onu xaricə ixrac edirik. Bir neçə ölkə “ASAN xidmət”lə maraqlanır. Bizim “ASAN xidmət” bir neçə ölkə ilə müvafiq sənədlər imzalayıb və artıq bir neçə ölkədə “ASAN xidmət” mərkəzləri yaradılır.
“ASAN xidmət” beynəlxalq təşkilatlar tərəfindən də çox yüksək qiymətə layiq görülüb. BMT ictimai xidmətlər sahəsində “ASAN xidmət”ə yüksək mükafat verib. Bir neçə mötəbər beynəlxalq təşkilat artıq “ASAN xidmət”lə uğurlu əməkdaşlıq edir.
Bildiyiniz kimi, stasionar mərkəzlərlə yanaşı, 10 avtobus səyyar xidmət göstərir, “ASAN qatar” xidməti artıq fəaliyyətə başlayıb”.
“Əlbəttə, biz çalışmalıyıq ki, gələcək illərdə ölkəmizin hər bir yerində “ASAN xidmət” mərkəzləri olsun. İstəyirəm bizim ictimaiyyət onu da bilsin ki, gələn il üç “ASAN xidmət” Mərkəzinin açılışı nəzərdə tutulur – Mingəçevir, Şəki və İmişli şəhərlərində. Eyni zamanda, gələn il 5 mərkəzin tikintisinə start veriləcək və 2019-cu ildə onların açılışı nəzərdə tutulur. Biz istəyirik ki, 2019-cu ilin sonuna qədər ölkəmizdə 20 “ASAN xidmət” Mərkəzi fəaliyyət göstərsin. Beləliklə, “ASAN” bütün bölgələrə gəlir, hər bir vətəndaşa çox gözəl xidmət göstərir. “ASAN”ın öz davranış qaydaları var. Şadam ki, “ASAN”da çalışanların mütləq əksəriyyəti gənclərdir və bu mərkəzdə 170 gənc işlə təmin olunub, 40-dan çox könüllü fəaliyyət göstərəcək. Beş il ərzində 10 mindən çox könüllü “ASAN xidmət”də fəaliyyət göstərib. Yüzlərlə könüllü artıq işlə təmin olunub. Azərbaycanda könüllülər hərəkatına təkan verən də “ASAN” olub. Həmin könüllülər ölkəmizdə keçirilmiş mötəbər beynəlxalq yarışlarda – Avropa Oyunlarında, İslam Həmrəyliyi Oyunlarında böyük xidmətlər göstəriblər. Ümumiyyətlə, könüllü olmaq çox böyük və şərəfli missiyadır. Bu, insanın niyyətini göstərir. Onu göstərir ki, insan öz vətəndaşlarına təmənnasız gözəl xidmət göstərməyə çalışır. Hesab edirəm ki, ölkəmizdə “ASAN xidmət”ə, o cümlədən könüllülərin fəaliyyətinə görə çox böyük rəğbət var. Biz “ASAN”ın funksiyalarını genişləndiririk və mənim tərəfimdən müvafiq sərəncamlar imzalanmışdır. “ASAN xidmət” fəaliyyətə başlayanda sadəcə olaraq ictimai xidmətlər göstərirdi. Bu gün artıq “ASAN kommunal”, “ASAN viza”, “ABAD” mərkəzləri yaradılır. O sahələrdə ki, ölkə üçün prioritet sayılır. O sahələrdə ki, qüsurlar, nöqsanlar var”, - deyə o vurğulayıb.
Daha sonra dövlət başçısı çıxışı zamanı Azərbaycanda qanunsuz məşğulluqla mübarizə mövzusuna toxunub.
“Bir müddət bundan əvvəl göstəriş vermişəm ki, biz qanunsuz məşğulluqla daha da səmərəli şəkildə mübarizə aparmalıyıq. Bu da bizi daim narahat edən məsələlərdən biri olub. Azərbaycanda işsizliklə bağlı görülən tədbirlər işsizliyi kəskin şəkildə aşağı salıb. Biz o vəziyyətlə üzləşdik ki, qanunsuz məşğulluq indi problemə çevrilib. İnsanlar işlə təmin edilir, amma heç bir qeydiyyata düşmür, vergisini vermir və gələcəkdə sosial təminatdan, pensiya təminatından da məhrum olurlar. Biz bu vəzifəni “ASAN”a tapşırandan sonra çox gözəl sistem yaradılıb”, - deyə prezident qeyd edib. 
“Tikintilərdə qanunsuz çalışan 5 min insan artıq cəmi bir neçə ay ərzində əmək müqavilələri əsasında işləməyə başlayıb və beş min böyük rəqəmdir. Nəzərə alsaq ki, Bakıda gedən tikintilərdə 13 min insan çalışır, onlardan 5 mini qanunsuz işləyirdi. İndi onlar əmək müqavilələri bağlayıblar, dövlətə vergi ödəyəcəklər və gələcəkdə onların iş stajı olacaq, pensiya da alacaqlar. Yəni, harada ki, nöqsanlar, çatışmazlıqlar var “ASAN” bu məsələnin həllində ön cəbhədədir”, - deyə o vurğulayıb.
Dövlət başçısı çıxışı zamanı Azərbaycanda turizmin inkişaf etdirilməsi məsələsinə də toxunub.
“İndi turizmin inkişafı ilə çox ciddi məşğuluq və bu ilin 10 ayında Azərbaycana gələn turistlərin sayı 20 faiz artıb. Keçən il 24 faiz artıb. Turistlərin gəlişini əngəlləyən əsas məsələ viza məsələsi idi. Mən əvvəlki dövrlərdə müvafiq dövlət qurumlarına dəfələrlə ciddi tapşırıqlar vermişdim ki, viza məsələsində çox ciddi islahatlar aparılmalıdır. Ancaq o islahatlar yarımçıq qalmışdı. Biz bu məsələni “ASAN”a tapşırdıq. Bu gün mənə məlumat verilir ki, bu ilin əvvəlindən 250 min xarici vətəndaş “ASAN viza”dan istifadə edərək ölkəmizə gəlib. Kommunal ödənişlər sahəsində çox böyük problemlər, çatışmazlıqlar, qüsurlar olub. İndi “ASAN kommunal” çox gözəl xidmət göstərir. Kiçik biznesin, ailə biznesinin inkişafı ölkə iqtisadiyyatı üçün çox böyük əhəmiyyət daşıyır. İnkişaf etmiş ölkələrin ümumi daxili məhsulunda əsas payı məhz kiçik və orta sahibkarlıq təşkil edir. Ona görə Azərbaycanda bu sahəyə təkan vermək üçün “ABAD” mərkəzləri yaradılır. O mərkəzlərin, fermerlərin, ailə təsərrüfatlarının məhsulu bu gün burada nümayiş etdirilir”, - deyə o vurğulayıb.
N.O.
www.oxu.az
"
"2018-ci ilin bayram günləri — SİYAHINazirlər Kabineti 2018-ci ilin Novruz, Ramazan və Qurban bayramları barədə qərar verib.
Oxu.Az xəbər verir ki, Nazirlər Kabinetin mətbuat xidmətinin rəhbəri Akif Əlinin APA-ya verdiyi məlumata görə, qərara əsasən 2018-ci ildə 20, 21, 22, 23, 24 mart Novruz bayramı, 15, 16 iyun Ramazan bayramı, 22, 23 avqust Qurban bayramıdır.
Qanunvericiliyə uyğun olaraq həmin günlər iş günü hesab edilmir.
N.O.
www.oxu.az
"
"Prezident: Korrupsiyaya qarşı mübarizəni davam etdiririk“ASAN xidmət” korrupsiyaya, rüşvətxorluğa qarşı ən səmərəli vasitədir. Əlbəttə ki, bu bəla ilə bütün ölkələr mübarizə aparmalıdır, o cümlədən Azərbaycan. Biz mübarizə aparırıq, cəza tədbirləri, inzibati tədbirlər görülür”.
Oxu.Az məlumatına görə, bunu Azərbaycan prezidenti İlham Əliyev Vətəndaşlara Xidmət və Sosial İnnovasiyalar üzrə Dövlət Agentliyinin Quba “ASAN həyat” Kompleksinin açılışında deyib.
“Amma ən çox effekt verən, ən səmərəli tədbirlər sistem xarakterli tədbirlərdir, institusional tədbirlərdir. “ASAN” bu məsələni də öz üzərinə götürüb. Bütün dövlət qurumlarında vətəndaşlara münasibət, öz işinə olan məsuliyyətli yanaşma “ASAN”dakı kimi olmalıdır. “ASAN” bu gün təkcə Azərbaycanı tanıtdıran və təbliğ edən milli brendimiz deyil, “ASAN” bu gün Azərbaycanda yeni, müasir, mədəni, xalqımızın mentalitetinə xas olan dəyərləri tətbiq edir, onları təbliğ edir və beləliklə, ictimai həyatda “ASAN”ın çox böyük rolu var. Əminəm ki, bu mərkəzin çox uğurlu fəaliyyəti olacaq. Çünki hər yeni mərkəzdə yeniliklər var. Hər dəfə yeni mərkəzin açılışında olarkən yeni ideyalar, innovasiyalar haqqında mənə məlumatlar verilir və hər bir yeni mərkəz daha da geniş funksiyalara malik olur. Əminəm ki, Quba “ASAN xidmət” Mərkəzi bütün vətəndaşlara - təkcə Quba sakinlərinə deyil, ətraf rayonların sakinlərinə də, - bu mərkəzdən 500 min əhali istifadə edə bilər, - çox yaxşı xidmət göstərəcək”, - deyə o vurğulayıb. 
N.O.
www.oxu.az
"
"Prezident Quba ilə bağlı sərəncam imzaladıPrezident İlham Əliyev Quba şəhərində çoxmənzilli binaların əsaslı təmiri ilə bağlı tədbirlər haqqında sərəncam imzalayıb.
Oxu.Az-ın məlumatına görə, Quba şəhərində 32 çoxmənzilli binanın əsaslı təmirinə başlanılması üçün podratçı təşkilatlara zəruri avansın ödənilməsindən ötrü Azərbaycan Respublikasının 2017-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan Quba Rayon İcra Hakimiyyətinə 3,0 (üç) milyon manat ayrılıb.
www.oxu.az
"
"İlham Əliyev: Bütün xammal ölkə daxilində istehsal olunmalıdır“Azərbaycanın qədim xalçaçılıq sənəti var. Ölkəmizin müxtəlif bölgələrində özünəməxsus xalçaçılıq əsərləri mövcuddur. Quba da həmişə xalçaçılıq mərkəzlərindən biri olub. Qubanın xalçaları həm ölkəmizin, həm də xarici ölkələrin muzeylərində nümayiş etdirilir”.
Oxu.Az-ın məlumatına görə, bunu Azərbaycan prezidenti İlham Əliyev “Azərxalça” Açıq Səhmdar Cəmiyyətinin Quba filialının açılışında xalçaçılarla görüşü zamanı deyib: “Qubada həmişə çox güclü xalçaçılıq ənənələri olub. Hazırda Qubada xalça istehsal edən bir neçə müəssisə fəaliyyət göstərir. Onlardan biri də “Azərxalça”nın bu fabrikidir. Biz “Azərxalça”nı bu yaxınlarda yaratmışıq. Artıq “Azərxalça”nın xətti ilə on fabrik istifadəyə verilib. Mən Horadiz və Şəmkir xalça fabriklərinin açılışlarında olmuşam. Bu gün biz bu fabrikin açılışını qeyd edirik. Eyni zamanda, yeddi digər fabrik fəaliyyətdədir. Gələn il isə ölkəmizin müxtəlif yerlərində əlavə on xalça fabriki açılacaq. Beləliklə, 20 yeni xalça fabriki işə düşəcək”.
Dövlət başçısı deyib ki, xalçaçılıq fabriklərində işləyənlərin mütləq əksəriyyəti qadınlardır: “Burada qadınlar üçün də yaxşı iş şəraiti yaradılıb. Qadınların məşğulluğu bizim üçün çox vacibdir. Xalçaçılıq qadın sənətidir. Bəli, qadınlar bu sənəti yaşadırlar. Hər fabrikdə təqribən 150 iş yeri yaradılır və 20 fabrikdə ən azı üç min qadın işlə təmin olunacaq. Xalçaçılıq bizim milli sərvətimizdir. Siz bu sərvəti qoruyursunuz, bu sənəti yaşadırsınız. Biz də kömək edirik ki, bu sənət daimi olsun və nəsildən nəsilə davam etsin”.
Dövlət başçısı qeyd edib ki, xalçaçılıq sənətinə çox böyük maraq var: “Ölkəmizin dünyada təbliği işində xalçaçılıq bəlkə də ən öndə gedən sənətlərdən biridir. Eyni zamanda, xalçaçılıq sənəti iqtisadi cəhətdən də ölkəmizi gücləndirir. Çünki bu, ixrac məhsuludur. Biz çalışmalıyıq və çalışırıq ki, qeyri-neft ixracını artıraq. Əlbəttə ki, ilk növbədə, sənayenin, kənd təsərrüfatının, eyni zamanda, xalçaçılığın inkişafı bizə belə bir imkanlar yaradacaq. Biz, eyni zamanda, Sumqayıtda əyirici-boyaq fabrikinin açılışına da hazırlaşırıq. Yəni, elə etməliyik ki, bütün xammal daxildə istehsal olunsun. Boyalar, iplər, hətta bütün dəzgahlar, yun tədarükü olacaq. Ona görə bugünkü hadisə çox böyük məna daşıyır. Biz gərək xalçaçılığı bərabər qoruyaq”. 
Daha sonra dövlət başçısı Azərbaycanda qadınların məşğulluq məsələlərinə toxunub.
Bu gün Vətəndaşlara Xidmət və Sosial İnnovasiyalar üzrə Dövlət Agentliyinin Quba “ASAN həyat” Kompleksinin açıldığını deyən dövlət başçısı qeyd edib ki, “ASAN xidmət” Quba və qonşu rayonlara xidmət göstərəcək, 500 min vətəndaşa xidmət göstərəcək: “Məsləhət görürük ki, siz də gedib bu mərkəzin xidmətlərindən istifadə edəsiniz. Orada əhaliyə çox gözəl xidmət göstəriləcək. Orada 170, burada isə 150 iş yeri yaradılıb. İş yerlərinin yaradılması prosesi belə davam etməlidir. Orada da işləyənlərin əksəriyyəti qadınlardır”.
N.O.
www.oxu.az
"
"Rəsmi Bakı Dağlıq Qarabağın erməni və azərbaycanlı icmaları arasında dialoqu dəstəkləyirXarici işlər naziri Elmar Məmmədyarov ATƏT-in 24-cü Nazirlər Şurası çərçivəsində Avropa İttifaqının Cənubi Qafqaz üzrə xüsusi nümayəndəsi Toivo Klaar ilə görüşüb.
XİN-in mətbuat xidmətindən Oxu.Az-a verilən məlumata görə, görüşdə Azərbaycan və Avropa İttifaqı arasında münasibətlərin hazırkı durumu ətrafında müzakirələr aparıldı və ikitərəfli əlaqələrin inkişaf etdirilməsində hazırda danışıqlar aparılan strateji tərəfdaşlıq sazişinin əhəmiyyəti qeyd olunub.
Ermənistan-Azərbaycan, Dağlıq Qarabağ münaqişəsi üzrə ATƏT-in Minsk Qrupunun həmsədrləri və Ermənistan xarici işlər naziri ilə Vyanada keçirilmiş son görüş barəsində Toivo Klaarı məlumatlandıran Elmar Məmmədyarov münaqişənin BMT Təhlükəsizlik Şurasının müvafiq qətnamələrinə, Helsinki Yekun Aktına uyğun olaraq Azərbaycanın ərazi bütövlüyü, suverenliyi və beynəlxalq səviyyədə tanınmış sərhədləri çərçivəsində həll edilməli olduğunu bildirib. O, güc tətbiq edərək dövlətlərin beynəlxalq səviyyədə tanınmış sərhədlərinin dəyişdirilməsi və ərazi əldə edilməsi cəhdlərinin qəbuledilməz olduğunu vurğulayıb. 
Nazir Elmar Məmmədyarov münaqişənin həlli prosesində Azərbaycanın Dağlıq Qarabağ bölgəsinin erməni və azərbaycanlı icmaları arasında dialoqun inkişaf etdirilməsinin vacibliyinə diqqəti çəkib, Azərbaycanın bu qəbildən olan təmasları dəstəklədiyini nəzərə çatdırıb.
N.O.
www.oxu.az
"
"Hüquq müdafiəçiləri İlham Əliyevə müraciət etdiAzərbaycanın bir sıra insan haqları müdafiəçiləri Azərbaycan prezidenti İlham Əliyevə müraciət edib.
Oxu.Az APA-ya istinadən xəbər verir ki, müraciətdə deyilir:
""Hörmətli cənab prezident!
Çox çətin geopolitik şərtlər altında Azərbaycan dövlətinin güclənməsi üçün gördüyünüz işlər ölkədə vətəndaş sülhünə töhfə verməkdədir. Ancaq insan haqları sahəsində həllini gözləyən bir sıra problemlər var ki, onları yenidən sizin diqqətinizə çatdırmağı özümüzə borc bilirik.
Eleonora Ruzvelt tərəfindən hazırlanan Ümumdünya İnsan Haqları Bəyannaməsinin 70 illiyi 2018-ci ildə bütün dünyada böyük təntənə ilə qeyd olunacaq. Təbii, sivil dünyanın bir parçası kimi insan hüquq və azadlıqlarına dəyər verən Azərbaycan Respublikası bu prosesdən kənarda qalmayacaq. Ümid edirik ki, uzun illərin ənənəsini davam etdirərək bu il də bir sıra məhbusların azad edilməsinə fərman verəcəksiniz.
Ümumdünya İnsan Haqları Bəyannaməsinin 70 illiyinin astanasında Sizə müraciət edərək rəsmi Bakı ilə beynəlxalq qurumlar arasında müzakirə obyekti olan məhbusların azad edilməsini rica edirik. Sizin bu humanist addımınız biz hüquq müdafiəçilərinin bayramına böyük hədiyyə olar, eyni zamanda, 31 Dekabr - Dünya Azərbaycanlılarının Həmrəylik Günü ərəfəsində cəmiyyətdə vətəndaş sülhünün yaranmasına xidmət edər"".
Müraciəti Dilarə Əliyeva adına Qadın Hüquqları Cəmiyyətinin sədri Novella Cəfəroğlu, İnsan Haqları və Qanunçuluğun Müdafiəsi İctimai Birliyinin sədri Səidə Qocamanlı, Beynəlxalq İnsan Hüquqları Cəmiyyəti Azərbaycan Milli Bölməsi İctimai Birliyinin sədri Səadət Bənənyarlı, Hüquq Müdafiə Mərkəzi İdarə Heyətinin üzvü Zəlihə Tahirova, Neftçilərin Hüquqlarının Müdafiə Təşkilatı İB-nin sədri Mirvari Qəhrəmanlı, Helsinki Vətəndaş Assambleyasının Azərbaycan Milli Komitəsinin sədri Arzu Abdullayeva və  Humanitar Tədqiqatlar Mərkəzi İB-nin sədri Əvəz Həsənov imzalayıblar.
A.M.
www.oxu.az
"
"Seçki Məcəlləsinə dəyişiklik parlamentdə müzakirə edildiMilli Məclisin Hüquq siyasəti və dövlət quruculuğu komitəsinin bu gün keçirilən iclasında deputatın etik davranış qaydalarını pozduğuna görə cəzalandırılması səlahiyyətinin Mərkəzi Seçki Komissiyasına (MSK) verilməsi təklifinə baxılıb.
Oxu.Az Modern.az-a istinadən xəbər verir ki, iclasda bununla bağlı Seçki Məcəlləsinə dəyişiklik layihəsi müzakirə olunub.
Məcəllənin hazırkı 175-ci (Milli Məclisin deputatının mandatdan məhrum edilməsi haqqında qərarın qəbul edilməsi) maddəsinə əsasən, Konstitusiyanın 89-cu (Azərbaycan Milli Məclisi deputatlığından məhrumetmə və Milli Məclisin deputatlarının səlahiyyətlərinin itirilməsi) maddəsinin I hissəsinin 2-ci (Azərbaycan Respublikası vətəndaşlığından çıxdıqda və ya başqa dövlətin vətəndaşlığını qəbul etdikdə), 4-cü (dövlət orqanlarında vəzifə tutduqda, din xadimi olduqda, sahibkarlıq, kommersiya və başqa ödənişli fəaliyyətlə məşğul olduqda (elmi, pedaqoji və yaradıcılıq fəaliyyəti istisna olmaqla), 5-ci (özü imtina etdikdə) bəndlərdə göstərilən əsaslar olduqda, deputatın mandatdan məhrum edilməsi haqqında qərarı Mərkəzi Seçki Komissiyası qəbul edir.
Dəyişikliyə əsasən, məcəlləyyə 6-cı (Bu Konstitusiyanın 93-cü maddəsinin III hissəsinin (Azərbaycan Respublikası Milli Məclisinin deputatları səsvermə hüququnu şəxsən həyata keçirirlər) tələbini pozduqda), 7-ci (deputat üçün qanunla müəyyən edilmiş etik davranış qaydalarını kobud surətdə pozduqda) bəndlər də əlavə edilib. Bu bəndlərdə göstərilən əsaslar olduqda, deputatın mandatdan məhrum edilməsi haqqında qərarı da MSK qəbul edəcək. MSK-nın qərarından müvafiq məhkəməyə şikayət verilə bilər.
Layihə müzakirə olunduqdan sonra parlamentin plenar iclasına tövsiyə olunub.
Ümumilikdə, iclasda Seçki Məcəlləsinə 20-ə yaxın maddəsində dəyişikliklər müzakirə olunaraq, plenar iclasa tövsiyə olunub. Bu dəyişikliklər isə uyğunlaşdırma və texniki xarakterlidir. Bunlar məcəllənin 3-cü (Ümumi seçki hüququ), 25-ci (Mərkəzi Seçki Komissiyasının vəzifələri), 31-ci (Dairə seçki komissiyasının vəzifələri), 42-ci (Müşahidəçilərin hüquq və vəzifələri), 47-ci (Vətəndaşların seçici siyahısına daxil edilməsi və seçici siyahısından çıxarılması qaydası), 59-cu (İmza vərəqələrində, habelə namizədlərin, siyasi partiyaların, siyasi partiyalar bloklarının təqdim etdikləri sənədlərdə olan məlumatların düzgünlüyünün seçki komissiyaları tərəfindən yoxlanılması), 73-1-ci (Namizədin namizədlik statusundan imtina etməsi), 100-cü (Seçki komissiyalarının səsvermə protokolları), 103-cü (Seçki qutuları), 104-cü (Səsvermə qaydası), 105-ci (Səsvermə otağından kənarda səsvermə), 106-cı (Seçki məntəqəsində səslərin hesablanması), 173-cü (Milli Məclisə seçilmiş deputatların qeydə alınması), 176-cı (Milli Məclisə seçkilər zamanı seçki dairəsi üzrə əlavə seçkilərin keçirilməsi), 179-cu (Növbədənkənar Prezident seçkilərinin keçirilməsi), 187-ci (Prezidentliyə namizədin namizədlik statusundan imtina etməsi), 212-ci (Bələdiyyələrə üzv seçilmək hüququ), 221-ci (Bələdiyyə üzvlüyünə namizədlərin namizədlik statusundan imtina etməsi) və s. maddələrinə edilən dəyişikliklərdir.
A.H.
www.oxu.az
"
"Nalbandyan Məmmədyarovla görüşdən danışdıErmənistanın xarici işlər naziri Edvard Nalbandyan Azərbaycanın XİN başçısı Elmar Məmmədyarovla son görüşün müsbət ab-havada keçdiyini bildirib.
Oxu.Az Report-a istinadən xəbər verir ki, o, bu barədə ATƏT-ə üzv olan ölkələrin xarici işlər nazirləri Şurasının Vyanada keçirilən illik iclasında çıxış edərkən deyib.
""Elmar Məmədyarovla dünənki görüşümüz, ümumilikdə, müsbət ab-havada keçdi. İndi hadisələrin inkişaf edəcəyini gözləyirik"", - diplomat vurğulayıb.
E.Nalbandyan Azərbaycan və Ermənistan prezidentlərinin Cenevrədəki görüşünü müsbət qiymətləndirərək tərəflərin ortaq fikrə gəldiklərini vurğulayıb.
Xatırladaq ki, Azərbaycan və Ermənistan XİN başçıları Ermənistan-Azərbaycan, Dağlıq Qarabağ münaqişəsinin həlli məsələsini müzakirə etmək məqsədilə dünən Vyanada görüşüblər.
Bundan əvvəl isə E.Məmmədyarov və E.Nalbandyan ayrı-ayrılıqda Minsk qrupunun həmsədrləri ilə görüş keçiriblər.
N.O.
www.oxu.az
"
"Klimkin: Münaqişələrin həlli üçün səylərimizi artırmalıyıqATƏT ərazisində həlli uzanan münaqişələr təhlükəsizliyə təhdid olmağa davam edir.
Oxu.Az-ın APA-ya istinadən məlumatına görə, bu sözləri Ukrayna xarici işlər naziri Pavlo Klimkin ATƏT Xarici İşlər Nazirləri Şurasının Vyanada keçirilən toplantısında çıxışı zamanı deyib. 
“Biz Azərbaycan, Gürcüstan və Moldova ərazisindəki münaqişələrin həlli üçün səylərimizi artırmalıyıq. Bu, onların suverenliyi və ərazi bütövlüyünə tam hörmət çərçivəsində həyata keçirilməlidir”.
N.O.
www.oxu.az
"
"İlqar Məmmədov azad oluna bilər - Prezidentin köməkçisindən açıqlama""Müstəqillik illərində Qərbdə və Avropada müəyyən dairələrin Azərbaycanla bağlı proseslərə ədalətli mövqe nümayiş etdirməməsi Azərbaycan ictimaiyyətini artıq son dərəcə narahat edir. Belə mövqenin yeni bir nümunəsi dekabrın 5-də Avropa Şurasında İlqar Məmmədovla bağlı məsələnin müzakirəsi zamanı özünü göstərdi"".
Oxu.Az APA-ya istinadən xəbər verir ki, bunu Azərbaycan Respublikası prezidentinin Xarici siyasət məsələləri üzrə köməkçisi – şöbə müdiri Novruz Məmmədov deyib.
 N. Məmmədovun sözlərinə görə, İlqar Məmmədovla bağlı məsələ artıq bir müddətdir ki, Avropa Şurasının fəaliyyətinə istiqamət verə biləcək fiqurlardan olan baş katib Yaqlandın yuxusuna haram qatıb: ""O, elə hesab edir ki, hansı məqsədlərə xidmət etdiyini heç kim bilmir. Görünür, Yaqlandın məqsədi İlqar Məmmədov məsələsini əlində “insan haqlarının müdafiəçisi” bayrağı edərək, nəyin bahasına olursa-olsun, Azərbaycanı “cəzalandırmaq”, Azərbaycana özünün nəyə qadir olduğunu nümayiş etdirməkdir.
Düşünür ki, buna asanlıqla nail ola bilər. Nahaq yerə Avropa İttifaqını ""xristian klubu"" adlandırmırlar ki! Niyə Avropa Şurası da xristian klubu olmasın. İslamofobiyanın bu səviyyəyə çatdığı bir zamanda ona kim mane ola bilər. Elə bu yolla da istədiyi “əsas məqsədinə” çata bilər. Belə olmasaydı, ötən illər ərzində, Avropa Şurasına üzv ola-ola Azərbaycanın ərazilərini işğal altında saxlayan Ermənistanla əlaqədar, heç olmasa, bircə dəfə bir yerdə bir söz deyər, mövqe bildirərdi. Amma əfsuslar. Daim insan haqlarından, öhdəlikdən danışan bu Avropa qurumunun sanki heç bir öhdəliyi yoxdur. Başqa dövlətin ərazilərini işğal altında saxlayan dövlət Yaqlandın mövqeyinə görə heç bir məsuliyyət daşımır"".
N. Məmmədov bildirib ki, Ermənistanın uzun illərdir Azərbaycan torpaqlarını işğal altında saxlamasına, orada yaşayan 1 milyondan artıq azərbaycanlının təməl hüquqlarını pozmasına, Xocalı soyqırımını törətməsinə baxmayaraq, ona qarşı heç bir tədbir görülmür, hər hansı sanksiya tətbiq edilmir və bu ölkə hələ də insan hüquqlarının simvolu olan Avropa Şurasının üzvüdür: ""Avropa dəyərləri budurmu? Nə səbəbə Avropa İttifaqından öz ərazi bütövlüyünə dəstək almaq üçün Azərbaycan 26 il gözləməli idi?
Dağlıq Qarabağın Ermənistan tərəfindən işğalına biganə yanaşan Avropa özü bu gün separatizmlə üzləşdiyindən məsələyə mövqeyini dəyişməyə, öz üzvlərinin ərazi bütövlüyünü dəstəkləyən bəyanatlar verməyə başlayıb ki, bu da ikili standartların bariz nümunəsidir. Halbuki, biz dəfələrlə separatizmə qarşı vahid mövqeyin formalaşdırılmasının zəruriliyini, separatizmin bumeranq effekti verərək, Avropanın özünə qayıdacağı barədə fikirlər bildirmişik.
Əgər Avropa Şurası belə addımlarla Azərbaycanı qurumdan kənarlaşdırmaq niyyətini əsaslandırmağa çalışırsa, buna heç bir ehtiyac yoxdur. Azərbaycan Avropa Şurasına üzv olduğu dövrdən etibarən, Avropa Şurası ilə həyata keçirdiyi beynəlxalq əməkdaşlıq layihələri, müxtəlif təşkilatlar çərçivəsində göstərdiyi yardımlar barəsində heç olmasa bir müsbət fikir eşitmək əvəzinə, qarşılaşdığı hər bir məsələdə həm qurumun, həm də onun rəhbərliyinin qərəzli münasibəti ilə üzləşib.
Azərbaycan Avropa Şurasının tam hüquqlu üzvüdür. Bununla belə, Azərbaycanın təşkilatdan çıxması faciə deyil. Avropa Şurasının digər üzv ölkələrində baş verən beynəlxalq hüquq və insan hüquqlarının, eləcə də Avropa Şurası Nizamnaməsinin pozuntuları, təşkilatın bir üzv ölkəsinin digərinin ərazisini işğalı, təşkilat qarşısında öhdəliklərin yerinə yetirilməməsi (üzvlük haqqının ödənilməməsi, məhkəmə qərarlarının icra edilməməsi, jurnalist, vətəndaş cəmiyyəti nümayəndələrinə qarşı təzyiqlər və onların fəaliyyətinə məhdudiyyətlər) və Avropa İnsan Hüquqları Məhkəməsinin minlərlə qərarının icra edilməməsi fonunda yalnız Azərbaycana qarşı belə bir addım beynəlxalq hüquqa - ədalətə məhəl qoymamaqdan, yuxarıda qeyd etdiyimiz münasibətin davamından başqa bir şey deyil.
Beləliklə, Avropa Şurası Avropa İnsan Hüquqları Konvensiyasının 46.4-cü maddəsini həmin dövlətlərə deyil, məhz ilk olaraq Azərbaycana qarşı tətbiq etməyə çalışır. Ermənistanda mövcud olan çoxsaylı insan hüquqları pozuntularının təsbit olunması fonunda bu ölkə haqda heç bir tənqidi fikrin belə söylənilməməsi AŞ Nazirlər Komitəsinin bu qərarı ilə bağlı ciddi suallar doğurur.
Bu isə yenə də müsəlman dövlətə qarşı qərəzli mövqe ortaya qoyur və islamofobiyanın müəyyən formada təzahürü deyilmi? Hətta ikitərəfli danışıqlar zamanı özünü dost kimi göstərməyə çalışan bəzi dövlətlər də səsvermə zamanı tamam başqa cür hərəkət edir.
Halbuki Azərbaycan sözügedən qərarın icrası üçün bütün mümkün vasitələrdən istifadə etməklə bağlı öz vədlərinə sadiq qalaraq, Prezidentin sərəncamı ilə müvafiq qanunvericilik islahatlarının aparılmasına davam edir. Bu xüsusda, qanunvericiliyə edilmiş dəyişikliklərə uyğun olaraq, 2017-ci ilin dekabrın 1-dən etibarən İ.Məmmədov məhkəməyə müraciəti əsasında cəza müddətinin 2/3 hissəsini çəkdiyinə görə şərti azadlığa buraxılma hüququna malik ola bilər. Bununla yanaşı, Azərbaycan tərəfi məsələnin digər həll yollarının axtarılması üçün konstruktiv danışıqlara gedə bilər.
Lakin Avropa Şurasının bir qurumu prosesin hansı istiqamətdə gedəcəyini nəzərə almadan müəyyən dairələrin təsiri altına düşərək qərəzli mövqelərini davam etdirir. Vəziyyətin bu dərəcəyə çatmasında isə Yaqlandın həlledici rolu göz qabağındadır.
Son bir neçə onillikdə beynəlxalq aləmdə eləcə də Avropada baş verən hadisələr və proseslər, bunların nəticəsində müxtəlif ölkələrdə yüz minlərlə insanın tələf olması, milyonlarla insanın evindən – ocağından didərgin düşərək qaçqına çevrilməsi, minlərlə şəhərin, kəndin xaraba qalması və sonda yaranmış gərginlik beynəlxalq birliyi və onun liderlərini daha çox narahat etməli və düşündürməlidir. Bu gün radikalizm, terrorizm, separatizm, miqrasiya, kütləvi qırğın silahlarından istifadə nə üçün belə geniş vüsət alıb? Bütün bunların səbəbləri nədir? Dünya birliyi hara istiqamət götürüb? Sabit, təhlükəsiz və davamlı inkişafı təmin edən gələcəyə tam təminat və əminlik varmı?
Yaqlandı tanıyanlarda da, tanımayanlarda da sual yarana bilər: Onun fəaliyyətinə belə münasibətə ehtiyac varmı? Əminliklə, “var” deyirəm. Ona görə ki, bu yolla dünya düzəninin indiki vəziyyətə düşməsinə töhfə verilir.
Təəssüflər olsun ki, elə bu günlərdə atılan addımlar da əvvəlkilərin davamından başqa bir şey deyil. Əminəm ki, dünyanın hər yerində, elə Avropada da mənim fikirlərimi bölüşənlər çoxdur"".
A.H.
www.oxu.az
"
"ABŞ dövlət katibindən Dağlıq Qarabağ açıqlaması – VİDEO""ABŞ Ermənistan-Azərbaycan, Dağlıq Qarabağ münaqişəsinin sülh yolu ilə həll edilməsi üçün ATƏT-in Minsk qrupunun səylərini dəstəkləyir"".
Oxu.Az Report-a istinadən xəbər verir ki, bunu ABŞ dövlət katibi Reks Tillerson ATƏT-ə üzvü olan ölkələrin Xarici İşlər Nazirləri Şurasının Vyanada keçirilən illik iclasında deyib.
Dövlət katibi Azərbaycan və Ermənistan prezidentlərinin keçirdikləri görüşlərin ardından danışıqların intensivləşdirilməsi və qoşunların təmas xəttində gərginliyin azaldılmasına istiqamətlənmiş öhdəliklər götürməsindən məmnunluğunu dilə gətirib.
""Yalnız siyasi iradə ilə substantiv irəliləyişə nail olmaq mükündür. Bu baxımdan, bu istiqamətdə prosesləri sürətləndirmək barədə dünən verilən qərarı alqışlayırıq"", - R.Tillerson bildirib.
Qeyd edək ki, ATƏT-in iclasında Azərbaycanın xarici işlər naziri Elmar Məmmədyarov da daxil olmaqla, 40-dan çox XİN başçısı iştirak edir.

N.O.
www.oxu.az
"
"ATƏT sədri: Təşkilat məkanında etimadı bərpa etmək zəruridir""Avropada Təhlükəsizlik və Əməkdaşlıq Təşkilatı (ATƏT) Avropada təhlükəsizlik və əməkdaşlığın qurulmasına töhfəsini verə bilər"".
Oxu.Az-ın Report-a istinadən verdiyi xəbərə görə, bu barədə ATƏT-də sədrlik edən Avstriyanın xarici işlər naziri Sebastyan Kurts Vyanada ATƏT Xarici İşlər Nazirləri Şurasının iclasında çıxışı zamanı deyib.
""ATƏT məkanında münaqişələrin həlli məsələsində bu il müsbət irəliləyişlər olub, xüsusilə təşkilat bu ölkələrin münaqişələrdən əziyyət çəkən əhalisinə dəstək göstərib"", - diplomat deyib.
Onun sözlərinə görə, ATƏT görüşlər təşkil edərək və sahə missiyalarını həyata keçirərək, unikal bir platformaya çevrilir: ""ATƏT məkanında etimadı bərpa etmək zəruridir"".
Bundan başqa, S.Kurts bütün ölkələrə təhlükə mənbəyi olan radikalizm və terrora qarşı mübarizənin əhəmiyyətini vurğulayıb. 
N.O.
www.oxu.az
"
"Lavrov: Dağlıq Qarabağ münaqişəsinin məqbul həllini axtarırıq – VİDEO""ATƏT-in Minsk qrupunun həmsədri olaraq Rusiya Dağlıq Qarabağ münaqişəsinin bütün tərəflər üçün məqbul olan həllinin axtarılmasına töhfə verməyə davam edəcək"".
Oxu.Az APA-ya istinadən xəbər verir ki, bu sözləri Rusiyanın xarici işlər naziri Sergey Lavrov ATƏT Xarici İşlər Nazirləri Şurasının Vyanada keçirilən toplantısında çıxışı zamanı deyib.
O bildirib ki, həll prinsipləri dəfələrlə Rusiya, Fransa və ABŞ prezidentləri tərəfindən vurğulanıb.

www.oxu.az
"
"İlham Əliyev Qubada – YENİLƏNİB + VİDEOPrezident İlham Əliyev bu gün Quba rayonunun əsaslı şəkildə yenidən qurulan Rustov-Xanəgah-Gürdəh, Rustov-Nöydün-Şuduq, Rustov-Məckəxacə, Rustov-Bağçalı-Yekdar avtomobil yollarının açılışında iştirak edib.
Oxu.Az-ın məlumatına görə, Quba rayonunda 6 min nəfərin yaşadığı 12 yaşayış məntəqəsini birləşdirən Rustov-Xanəgah-Gürdəh, Rustov-Nöydün-Şuduq, Rustov-Məckəxacə, Rustov-Bağçalı-Yekdar avtomobil yollarının tikintisi prezident İlham Əliyevin 2013-cü, 2014-cü, 2015-ci və 2016-ci illərdə imzaladığı müvafiq sərəncamlarına əsasən həyata keçirilib.
“Azəravtoyol” Açıq Səhmdar Cəmiyyətinin sədri Saleh Məmmədov dövlət başçısına görülən işlər barədə məlumat verib.
Bildirilib ki, Qubanın bu yeni yollarının ümumi uzunluğu 32 kilometrdən çoxdur. Dördüncü texniki dərəcəyə aid ikizolaqlı yolların hərəkət hissəsinin eni 6 metrdir. Layihə çərçivəsində müxtəlif diametrli 27 su ötürücü boru tikilib, yol təhlükəsizlik dirəkləri, yol nişanları və göstərici lövhələr quraşdırılıb, bir aşırımlı, dəmir-beton konstruksiyalı dörd körpü inşa edilib.
Sonra dövlət başçısı əsaslı surətdə yenidən qurulan yolların rəmzi açılışını bildirən lenti kəsib.

14:05
Azərbaycan prezidenti İlham Əliyev və birinci xanım Mehriban Əliyeva bu gün “Azərxalça” Açıq Səhmdar Cəmiyyətinin Quba filialının açılışında iştirak ediblər.
Oxu.Az-ın məlumatına əsasən, prezident və birinci xanım filialın rəmzi açılışını bildirən lenti kəsiblər.
“Azərxalça” Açıq Səhmdar Cəmiyyətinin İdarə Heyətinin sədri Vidadi Muradov dövlətimizin başçısı İlham Əliyevə və birinci xanım Mehriban Əliyevaya burada görülən işlərlə bağlı ətraflı məlumat verdi. Bildirildi ki, “Azərxalça” ASC-nin Quba filialının binasının ümumi sahəsi 1300 kvadratmetrdir. Burada 150 toxucu və 12 inzibati-təsərrüfat işçisi çalışacaq. Bina toxuculuq emalatxanası, rəssam otağı, anbar, yeməkxana, tibb otağı, xalça-satış salonu və digər bölmələrdən ibarətdir. Emalatxanadakı müxtəlif ölçülü 43 dəzgahda əsasən Quba, Qusar, Xaçmaz, Siyəzən, Şabran rayonlarının kəndlərində hazırlanmış tarixi və orijinal Şirvan çeşniləri əsasında xalçaların toxunmasına üstünlük veriləcək. Bu çeşnilər dünya muzeylərində, şəxsi kolleksiyalarda mühafizə olunan, həmçinin respublikanın ayrı-ayrı bölgələrindən toplanılan qədim xalçalar əsasında “Azərxalça”nın rəssamları tərəfindən hazırlanıb. Emalatxana zəruri xammal və ləvazimatlarla - müxtəlif rəngli yun iplərlə, həvə, qayçı, bıçaq kimi alətlərlə təmin edilib.
Dövlətimizin başçısına məlumat verildi ki, buradakı toxucular Quba şəhərinin və rayonun ayrı-ayrı kəndlərinin sakinləridir. Onlar bir neçə ay ərzində “Azərxalça”nın hazırlıq-tədris kurslarında iştirak edib, xalçaçılıq üzrə bacarıq və vərdişlərini təkmilləşdiriblər. Tədris-hazırlıq kursu filial fəaliyyətə başladıqdan sonra da öz işini davam etdirəcək və bu kursun məzunları “Azərxalça” ASC-nin tədris sertifikatını alacaqlar. Filialın xalça-satış salonunda isə “Azərxalça” ASC-də toxunan xalça və xalça məmulatlarının sərgisi və satışı həyata keçiriləcək.
Qeyd edək ki, Azərbaycan xalçaları bütün dövrlərdə dünyanı heyran qoyub. Bu baxımdan milli naxışlarımızın şöhrəti dünyanı qarış-qarış gəzib, daim böyük diqqətə səbəb olub. Buna görə də hazırda Azərbaycanda xalçaçılığın inkişafına xüsusi diqqət yetirilir. Dövlətimizin başçısının həmin sahənin daha da inkişafı ilə bağlı qəbul etdiyi qərarlar isə bu baxımdan xüsusilə əhəmiyyətlidir. Prezident İlham Əliyevin Sərəncamı ilə “Azərxalça” ASC-nin yaradılması bu istiqamətdə dövlət tərəfindən görülən işlərin məntiqi davamıdır. Bu qurumun əsas məqsədi xalça və xalça məmulatlarının istehsalı, ixracı, onların ölkə daxilində və xaricdə satışının təşkilidir. Bununla yanaşı, “Azərxalça” ASC xalça və xalça məmulatlarının istehsalında yeni texnologiyaların tətbiqi, maddi-texniki bazanın müasirləşdirilməsi və ondan səmərəli istifadə, habelə bu sahənin inkişafı ilə bağlı digər işlərin yerinə yetirilməsini də qarşısına məqsəd qoyub. İlkin mərhələdə “Azərxalça”-nin bir neçə rayonda filiallarının yaradılması nəzərdə tutulurdu. ASC-nin ilkin mərhələdə yaradılması nəzərdə tutulan 10 filialından ikisi - Füzuli və Şəmkir rayon filialları artıq tam gücü ilə fəaliyyət göstərir. Hər iki filialın Prezident İlham Əliyevin iştirakı ilə istifadəyə verilməsi dövlətimizin başçısının bu sahəyə göstərdiyi diqqətin nümunəsidir. Hazırda digər filialların binalarının tikintisi davam etdirilir. Bundan başqa, yerlərdə “Azərxalça”nın xalçaçılıq üzrə hazırlıq-tədris kursları, ustad dərsləri təşkil edilib, işçi potensialının öyrənilməsi və gücləndirilməsi üçün müvafiq tədbirlər görülüb. Bütün bu işlər Azərbaycanda xalçaçılığın inkişafına böyük təkan verəcək, həmin sahəni stimullaşdıracaq, gənclər arasında xalçaçılığa olan marağı daha da artıracaq.
Sonra dövlətimizin başçısı filialın xalçaçıları ilə görüşüb.
13:08
Azərbaycan Respublikasının Prezidenti İlham Əliyev və birinci xanım Mehriban Əliyeva dekabrın 7-də Quba Bayraq Muzeyinin açılışında iştirak ediblər.
Oxu.Az xəbər verir ki, Prezident İlham Əliyev muzeyin rəmzi açılışını bildirən lenti kəsdi.
Məlumat verildi ki, muzeyin inşasına 2017-ci ilin martında başlanılıb və tikinti işləri noyabr ayında başa çatdırılıb. Muzey binası sərgi zalından, inzibati və yardımçı otaqlardan ibarətdir. Sərgi zalında ümumilikdə 6 bölmə yaradılıb. Burada Azərbaycanın xanlıqlar dövrünün xəritəsi, xanlıqların bayraqları, orta əsrlərə aid döyüşçüləri əks etdirən manikenlər, XIX əsr Azərbaycan şəhərlərinin gerbləri, qədim metal sikkələr, kağız pullar nümayiş olunur. Muzeydə nümayiş olunan Azərbaycan Xalq Cümhuriyyətinə aid sənədlər, Azərbaycanın SSR və müstəqillik dövrlərində qəbul olunmuş konstitusiyaları, gerblər, bayraqlar, poçt markaları, orden və medallar da böyük maraqla qarşılanır.
Muzey Quba Bayraq Meydanında yerləşir. Meydanın ərazisi də abadlaşdırılıb və yaşıllıq sahələri salınıb. İndi bu ərazi də şəhərin gözəl və maraqlı yerlərindən birinə çevrilib.
Qeyd edək ki, bu cür layihələrin icrası Azərbaycanda dövlət atributlarına yüksək diqqət və qayğını aydın şəkildə nümayiş etdirir. Belə muzeylər gənc nəsildə vətənpərvərlik hisslərinin aşılanması, onlarda dövlət rəmzlərinə, o cümlədən üçrəngli bayrağımıza olan məhəbbətin daha da artırılmasında mühüm rol oynayır.
Azərbaycanda dövlət atributlarına, o cümlədən üçrəngli, ay-ulduzlu bayrağımıza hörmət, sevgi və ehtiram ümummilli lider Heydər Əliyevin bizə ən böyük əmanətidir. Azərbaycanın şanlı bayrağının ucalarda dalğalanması üçün dahi şəxsiyyət tarixi işlər görüb. Məhz Ümummilli Liderin səyləri nəticəsində bayrağımız ikinci dəfə 1990-cı il noyabrın 17-də Naxçıvan Muxtar Respublikası Ali Məclisinin qərarı ilə bərpa edilərək muxtar respublikanın dövlət bayrağı kimi qəbul edilib. Prezident İlham Əliyev də dövlət atributlarına xüsusi diqqətlə yanaşır. Təsadüfi deyil ki, bu gün ölkəmizdə həyata keçirilən dövlət siyasətində millilik, gənc nəslin vətənpərvərlik ruhunda tərbiyəsi xüsusi yer tutur. Bu baxımdan paytaxtla yanaşı, bölgələrimizdə də müvafiq tədbirlər görülür. Belə işlər arasında Bayraq meydanları və muzeylərinin yaradılmasının böyük əhəmiyyəti var. Qubada yaradılan Bayraq Muzeyi də bu mənada xüsusi önəm daşıyır.
***
12:50
Azərbaycan Respublikasının Prezidenti İlham Əliyev və birinci xanım Mehriban Əliyeva dekabrın 7-də Vətəndaşlara Xidmət və Sosial İnnovasiyalar üzrə Dövlət Agentliyinin Quba “ASAN həyat” kompleksinin açılışında iştirak ediblər.
Oxu.Az xəbər verir ki, dövlətimizin başçısı və xanımı kompleksin rəmzi açılışını bildirən lenti kəsdilər.
Qeyd edək ki, dövlət qurumlarının fəaliyyətində informasiya-kommunikasiya texnologiyalarının tətbiqi istiqamətində son illərdə əhəmiyyətli işlər görülüb, müvafiq hüquqi baza formalaşdırılıb. Əksər dövlət orqanlarında əhaliyə elektron xidmətlərin göstərilməsi təmin edilib. Bu xidmətlər bürokratik əngəlləri və mümkün korrupsiya hallarını aradan qaldırır. 2012-ci il iyulun 13-də bu sahədə daha mühüm islahata imza atıldı. Prezident yanında Vətəndaşlara Xidmət və Sosial İnnovasiyalar üzrə Dövlət Agentliyi və onun tabeliyində olan “ASAN xidmət” mərkəzləri yaradıldı. Bu qurumun yaradılmasında məqsəd vətəndaşlara birbaşa xidmət göstərəcək “ASAN xidmət” mərkəzlərinin vahid şəkildə idarə edilməsi idi. Buraya xidmət mərkəzlərində fəaliyyət göstərən dövlət orqanlarının əməkdaşlarının işinin əlaqələndirilməsi, nəzarət və qiymətləndirmənin aparılması, dövlət orqanlarının informasiya bazalarının qarşılıqlı inteqrasiyası, elektron xidmətlərin təşkili prosesinin sürətləndirilməsi və bu sahədə idarəetmə sisteminin təkmilləşdirilməsi daxildir. 2012-ci ildən başlayaraq Bakının bir neçə rayonunda “ASAN xidmət” sakinlərin istifadəsinə verildi. Daha sonra bu proses regionları da əhatə etməyə başladı. Hazırda bu mərkəzlərə daxil olan müraciətlər arasında şəxsiyyət vəsiqələrinin alınması və dəyişdirilməsi, sürücülük vəsiqələrinin dəyişdirilməsi, notariat fəaliyyəti, eləcə də miqrasiya və əmlak məsələləri ilə bağlı olanlar üstünlük təşkil edir. Əgər əvvəllər “ASAN xidmət” mərkəzlərində 23 hüquqi xidmət həyata keçirilirdisə, indi 10 dövlət orqanı tərəfindən 32 növ xidmət göstərilir. Eyni zamanda, özəl şirkət və müəssisələr tərəfindən, ümumilikdə, vətəndaşlara 250-yə yaxın müxtəlif xidmətlər göstərilir. Bütün bunlar dövlət qulluqçusu-vətəndaş münasibətlərində yeni yanaşmanın formalaşmasında Azərbaycan dövlətinin həyata keçirdiyi siyasətin mühüm tərkib hissəsidir.
Vətəndaşlara Xidmət və Sosial İnnovasiyalar üzrə Dövlət Agentliyi beynəlxalq əlaqələrə də üstünlük verir. Artıq Azərbaycanın “ASAN xidmət” modeli əsasında Əfqanıstanda dövlət xidmətlərinin göstərilməsi sahəsində eyni adlı qurum “Asan Khedmat” təsis edilib. Bundan başqa, İtaliya, Koreya Respublikası, Fransa, İndoneziya və ISESCO təşkilatı ilə əməkdaşlığa dair “Anlaşma Memorandumu” imzalanıb. 2014-cü ildə “ASAN xidmət” İSO 9001:2008 və OHSAS 18001:2007 standartı üzrə beynəlxalq dərəcəli sertifikatlara layiq görülüb. “ASAN xidmət”, həmçinin Britaniya Əməyin Mühafizəsi Şurası tərəfindən beynəlxalq müsabiqənin qalibi olub. “ASAN xidmət” 2015-ci il BMT-nin “Dövlət xidmətlərinin göstərilməsinin təkmilləşdirilməsi” kateqoriyasında 1-ci yerə layiq görülərək xüsusi mükafat və diplomla təltif olunub. Bu faktların özü bir daha təsdiqləyir ki, Azərbaycan brendi olan “ASAN xidmət”ə dünyada böyük maraq var.
Prezidentin Hüquq mühafizə orqanları ilə iş və hərbi məsələlər üzrə köməkçisi-şöbə müdiri Fuad Ələsgərov və Vətəndaşlara Xidmət və Sosial İnnovasiyalar üzrə Dövlət Agentliyinin sədri İnam Kərimov dövlətimizin başçısına Quba “ASAN həyat” kompleksi barədə ətraflı məlumat verdilər.
Bildirildi ki, bu kompleks Azərbaycan Respublikasının Prezidenti yanında Vətəndaşlara Xidmət və Sosial İnnovasiyalar üzrə Dövlət Agentliyinin sayca 12-ci Mərkəzidir. Şəhərin Heydər Əliyev prospektində yerləşən, öz möhtəşəmliyi ilə seçilən Quba regional “ASAN həyat” kompleksinin tikintisi yüksək səviyyədə həyata keçirilib. Kompleksin tikintisinə bu ilin əvvəlində başlanılıb. Kompleks 4 mərtəbəli inzibati binadan və 6 ictimai iaşə obyektindən ibarətdir. Burada “ASAN xidmət” Mərkəzi, “ASAN təlim” Mərkəzi, “ABAD” Mərkəzi, “ABAD” Məktəbi yaradılıb.
Dövlətimizin başçısı mərkəzlə tanış oldu. Kompleksin “ASAN xidmət” Mərkəzində Ədliyyə, Daxili İşlər, Vergilər, İqtisadiyyat, Əmək və Əhalinin Sosial Müdafiəsi nazirlikləri, Əmlak Məsələləri Dövlət Komitəsi, Dövlət Gömrük Komitəsi, Dövlət Miqrasiya Xidməti, Səfərbərlik və Hərbi Xidmətə Çağırış üzrə Dövlət Xidməti və Milli Arxiv İdarəsi, ümumilikdə, 10 dövlət orqanı tərəfindən vətəndaşlara 32 növ xidmət göstəriləcək. Eyni zamanda, mərkəzdə 112 növ funksional yardımçı xidmətlər, o cümlədən bank, sığorta, hüquqi yardım, tərcümə və digər xidmətlər təşkil ediləcək. Mərkəzdə çalışacaq əməkdaşların sayı 170, könüllülərin sayı isə 45 nəfərdir. Quba “ASAN xidmət” Mərkəzi Quba, Qusar, Xaçmaz və Şabran rayonları ərazisində qeydiyyatda olan, ümumilikdə, 500 minə yaxın vətəndaşa xidmət göstərəcək.
Dövlətimizin başçısı Quba “ASAN xidmət” Mərkəzini işə saldı.
Bildirildi ki, bu günə kimi “ASAN xidmət” mərkəzlərinə daxil olan müraciətlərin sayı 18 milyon 600 minə çatıb. Regionlarda 10 səyyar “ASAN xidmət” avtobusu və səyyar “ASAN qatar” vasitəsilə vətəndaşlara xidmətlərin göstərilməsi davam etdirilir. 2013-cü ilin iyun ayından etibarən təqribən 1 milyon 250 min vətəndaşa səyyar formada xidmət göstərilib.
Prezident İlham Əliyevə “Ready 2.0” avadanlığı haqqında məlumat verildi. Bu avadanlıq “ASAN xidmət” mərkəzlərində hazır sənədlərin vətəndaşlara avtomatlaşdırılmış qaydada verilməsi üçün hazırlanmış cihazın yeni versiyasıdır. Mərkəzdə kommunal xidmətlərin göstərilməsi üçün ayrıca bölmə yaradılıb. Burada “Azərişıq” ASC, “Azərsu” ASC və “Azəriqaz” İB tərəfindən xidmətlər təqdim olunacaq. Qeyd edildi ki, paytaxt Bakıda fəaliyyət göstərən iki “ASAN kommunal” xidmətində bu günədək 217 min vətəndaş müraciəti qeydə alınıb.
Mərkəzlə tanışlıq zamanı Prezident İlham Əliyevə və birinci xanım Mehriban Əliyevaya yeni layihələr barədə də məlumat verildi.
Bildirildi ki, “ASAN viza 2.0” sistemi Azərbaycan vətəndaşları üçün xarici ölkələrə səfər vizalarının alınmasına elektron müraciətin təmin edilməsi üçün yaradılıb.
Diqqətə çatdırıldı ki, yeni layihələrdən biri də doğum evlərində körpələrə fərdi identifikasiya nömrələrinin verilməsinin təmin edilməsi üçün aparılan inteqrasiya işləridir.
“Azərbaycan İnnovasiyaların İxracı Konsorsiumu”nun təqdimatı zamanı İKT sahəsində ixtisaslaşmış 10 şirkəti özündə birləşdirən bu qurumun fəaliyyət istiqamətləri və ölkəmizin intellektual məhsullarının beynəlxalq bazara çıxarılması ilə bağlı planlar barədə məlumat verildi.
Diqqətə çatdırıldı ki, maliyyə xidmətlərinin “one-stop shop” prinsipi ilə təqdim edilməsi üçün isə “ASAN finance” elektron portalının yaradılması nəzərdə tutulur.
Dövlətimizin başçısına “Tikilməkdə olan çoxmənzilli yaşayış binalarının və həmin tikinti obyektlərinin inşası ilə məşğul olan fiziki və hüquqi şəxslərin Elektron Reyestri” barədə də məlumat verildi. Burada reyestrin funksional imkanları, fəaliyyəti və tikinti sahəsində qeyri-rəsmi əmək münasibətlərinin tənzimlənməsi ilə bağlı tikinti şirkətlərində səyyar monitorinqlərin keçirilməsinin nəticələri əks olunub. Bildirildi ki, 2018-ci ildə Şəki və İmişli rayonlarında “ASAN həyat” komplekslərinin istifadəyə verilməsi planlaşdırılır.
Prezident İlham Əliyevə növbəti illərdə inşası və istifadəyə verilməsi nəzərdə tutulan digər “ASAN xidmət” mərkəzlərinin layihələri də təqdim olundu.
Qeyd edək ki, “ASAN həyat” konsepsiyası “ASAN xidmət” Mərkəzi ilə yanaşı, ictimai iaşə obyektlərinin istifadəyə verilməsini də nəzərdə tutur. Belə ki, vətəndaşlar operativ və nümunəvi xidmətlə yanaşı, bu konseptin istirahət və əyləncə imkanlarından da istifadə edə biləcəklər. “ASAN həyat” Kompleksi vətəndaş rahatlığı üçün həyat standartlarının yaxşılaşdırılmasına xidmət edən müxtəlif həlləri əhatə edir.
Quba “ASAN həyat” Kompleksinin kinoteatrında Azərbaycan filmləri ilə yanaşı, xarici ölkələrin filmləri də nümayiş etdiriləcək. “ASAN təlim” Mərkəzində isə “ASAN xidmət” mərkəzlərində fəaliyyət göstərən əməkdaşlara, digər dövlət orqanları və funksional xidmət əməkdaşlarına “ASAN” təcrübəsi əsasında formalaşmış vətəndaş axınının idarə olunması, etik davranış və digər təlimlərin keçirilməsi təmin olunacaq.
Prezident İlham Əliyev və birinci xanım Mehriban Əliyeva kompleksin “ABAD” Mərkəzində də oldular.
“ABAD” publik hüquqi şəxsin direktoru Rüfət Elçiyev məlumat verdi ki, Kompleksdəki “ABAD” Mərkəzinin əsas məqsədi şimal regionunda yeni ailə brendləri yaratmaq, ailə təsərrüfatlarının məhsullarının daxili və xarici bazarda satışını təşkil etmək, özünüməşğulluq proqramının icrasına dəstək göstərməkdir.
Sonra dövlətimizin başçısı “ABAD”çı ailələrin hazırladıqları yeni məhsullara baxdı.
Qeyd edildi ki, “ABAD” publik hüquqi şəxs tərəfindən Azərbaycanın 19 şəhər və rayonundan ümumilikdə sənətkarlıqla bağlı 143, kənd təsərrüfatı sahəsi üzrə isə 24 ailə seçilib. Bu günədək Masallıda 6, Balakəndə isə 12 ailəyə monoblok-konteyner şəklində zəruri istehsal avadanlıqları təqdim olunub. “ABAD”a qoşulan ailələrin məhsullarının sərgi-satışını həyata keçirmək üçün “İçərişəhər” Dövlət Tarix-Memarlıq Qoruğu ərazisi, Heydər Əliyev Beynəlxalq Hava Limanı, Bakı Dəmir Yolu Vağzalı, Şamaxının Dəmirçi kəndində “ABAD” sərgi-satış mərkəzləri yaradılıb. Hazırda “ABAD” sərgi-satış mərkəzlərində 167 “ABAD”çı ailənin ümumilikdə 1900-dək çeşiddə əl işləri, 25 çeşiddə ərzaq məhsulları təqdim olunur.
“ABAD” Məktəbində isə xalçaçılıq, tətbiqi incəsənət və nəzəri kurslar olmaqla, üç istiqamət üzrə dərslər keçiriləcək. Məktəbdə şimal regionunda dekorativ-tətbiqi xalq sənətkarlığı ilə məşğul olan “ABAD”çı ailələrin sayının artırılması istiqamətində iş aparılacaq, təlimlər keçiriləcək, o cümlədən ərzaq məhsullarının istehsalı ilə məşğul olan ailə təsərrüfatları üçün biznes-planlaşdırma, marketinq, maliyyə-mühasibat kimi sahələrdə nəzəri kurslar təşkil olunacaq.
Quba “ASAN həyat” Kompleksinin ərazisində geniş abadlıq-quruculuq işləri aparılıb. Ümumi sahəsi 1,58 hektar olan Kompleksin ərazisində fəvvarə, avtomobillər və avtobuslar üçün dayanacaq tikilib, park və uşaq oyun meydançası yaradılıb.
Prezident İlham Əliyev Quba “ASAN həyat” Kompleksinin əməkdaşları ilə görüşdü.
Kompleksin əməkdaşları Tünzalə Piriyeva və Fəxriyyə Balakişiyeva yaradılan bu şəraitə görə kollektivin adından dövlətimizin başçısına minnətdarlıq etdilər.
Sonda xatirə şəkli çəkdirildi.
***
12:19
Prezident İlham Əliyev bu gün Quba rayonuna səfər edib.
Oxu.Az-ın məlumatına görə, prezident və birinci xanım Mehriban Əliyeva əvvəlcə Heydər Əliyevin Quba şəhərinin mərkəzindəki abidəsini ziyarət edərək önünə gül dəstəsi qoyublar.
Quba Rayon İcra Hakimiyyətinin başçısı Ziyəddin Əliyev dövlət başçısına abidənin ətrafında aparılan abadlıq-quruculuq işləri barədə məlumat verib.
N.O.
www.oxu.az
"
"ATƏT Xarici İşlər Nazirləri Şurasının toplantısı başlayıbAvstriyanın paytaxtı Vyanada ATƏT Xarici İşlər Nazirləri Şurasının toplantısı başlayıb.
Oxu.Az APA-ya istinadən məlumat v erir ki, iclasda Azərbaycanın xarici işlər naziri Elmar Məmmədyarov da iştirak edir.
Toplantıda Avstriya sədrliyinin bir il ərzində gördüyü işlər və ATƏT-ə gələn il sədrlik edəcək İtaliyanın prioritetləri açıqlanacaq.
Yığıncaq bu gün və sabah davam edəcək.
N.O.
www.oxu.az
"
"İƏT-dən Qüds bəyanatıİslam Əməkdaşlıq Təşkilatı (İƏT) ABŞ-ın Qüdsü İsrailin paytaxtı kimi tanıması, eləcə də səfirliyin Təl-Əvivdən Qüdsə keçirilməsi qərarını pisləyir.
Oxu.Az xəbər verir ki, bu barədə Trend-ə təşkilatdan məlumat verilib.
Məlumatda qeyd olunur ki, Qüdsün İsrailin paytaxtı kimi tanınması təkcə müsəlman və ərəblər yox, həm də bu şəhərdə yaşayan xristianlara qarşı yönəlib.
Təşkilatdan o da qeyd olunub ki, dekabrın 13-də İƏT bu məsələ ilə bağlı fövqəladə iclas keçirəcək.
A.H.
www.oxu.az
"
"Böyük Britaniya mətbuatı Bakının 2025 iddiasından yazdı“Azərbaycan Universal Ekspoya ev sahibliyi etməyə iddialı olan ilk Qafqaz ölkəsidir”.
Oxu.Az xəbər verir ki, bu barədə ""Odlar Yurdu"" Universitetinin Beynəlxalq Əlaqələr və İnnovasiyalar  üzrə prorektoru​ Ceyhun Osmanlının ""London Post""da dərc olunan məqaləsində bildirilir.
Müəllif yazır ki, “Bu ayın əvvəli EKSPO-2025 üçün yarışan bir neçə ölkə mərkəzi Parisdə yerləşən Beynəlxalq Sərgilər Bürosunda (International des Expositions – BIE) bir araya gəldi. Mövzuların gələcək texnologiyalarla bağlı olduğu təqdimatlarda (“İnnovasiyalar” – Yekaterinburq, Rusiya, “5.0 cəmiyyəti” – Osaka, Yaponiya və “Bilik cəmiyyəti” – Paris, Fransa) Bakı diqqəti İnsan Kapitalına yönəltdi”
Azərbaycanın Birinci vitse-prezidenti Mehriban xanım Əliyeva qeyd etdi ki, ölkəsinin məqsədi bu sərgi ilə dünyanın “ən güclü resursunu ” - insan kapitalını dünya gündəminə çıxarmaqdır. O, daha sonra qeyd etdi ki, Azərbaycanın 2025-ci il Eksposu üçün öz şüarı olaraq təqdim etdiyi əsas mövzu olan “İnsan kapitalı” ilə yanaşı, “İstedad”, “Sağlamlıq” və “Nailiyyət” Azərbaycanın təklif etdiyi alt mövzulardır və bu da BMT-nin Dayanıqlı İnkişaf Məqsədləri ilə birbaşa uyğunluq təşkil edir.
Ölkəsinin Avropa və Asiya sivilizasiyalarının qovşağında çox önəmli enerji və nəqliyyat körpüsü olduğunu qeyd edən Mehriban xanım Əliyeva bildirdi ki, Azərbaycan özünün qədim tarixi, əlverişli coğrafi mövqeyi, durmadan inkişaf edən infrastrukturu, rahatlığı, zəngin mətbəxi və qonaqpərvərliyi ilə Ekspo-2025 üçün çox uyğundur.
2016-cı ildən Formula-1 yarışlarının Avropa  Qran-Prisinə ev sahibliyi edən Bakı şəhərinin beynəlxalq tədbirlərin təşkilində müstəsna təcrübəsi vardır. Hələ 2025-ci ilə qədər Bakı bu yarışlara hər il ev sahibliyi edəcək, o cümlədən 2020-ci ildə UEFA xətti ilə Avropa Futbol Yarışlarının keçirildiyi şəhərlərdən biri olacaq.
Beynəlxalq Sərgilər Bürosunun 170 üzv ölkəsindən 18-nin Ümumdünya Ekspolarına ev sahibliyi etmək təcrübəsi var. Bunlardan birincisi 1851-ci ildə Londonda keçirilib. Daha sonra isə bu ənənə Qərb ölkələri olmaqla, digər ölkələrə də yayılıb. Çin və Yaponiyanı çıxmaq şərti ilə hələlik heç bir Asiya ölkəsi Universal Ekspoya ev sahibliyi edə bilməyib. Müvəffəq olacağı təqdirdə Azərbaycan bütün Şərqi Avropa, Qafqaz və Xəzər hövzəsində Universal Ekspoya nail olmuş ilk ölkə olacaq.
Ekspo-2025 üçün rəqiblərimiz arasında olan Fransa və Yaponiya əvvəllər Ümumdünya Eksposu keçirib. 1855 və 1900-cu illər arasında 5 Ekspo keçirən Paris 1937-ci ildə Ümumdünya Eksposuna ev sahibliyi edib. 1947-1969-cu illər arasında isə Fransanın Paris, Lyon və Lil şəhərlərində 3 ixtisaslaşmış Ekspo keçirilib. Eyni zamanda, Paris 2024-cü il Yay Olimpiya Oyunlarının və 2023-cü il Dünya Reqbi Çempionatının keçirilməsi üçün seçilib.
Osaka isə 1970-ci ildə Ümumdünya Eksposunu keçirib, bununla yanaşı, 1975, 1985, 2005-ci illərdə müxtəlif ixtisaslaşmış sərgilər təşkil edib. Yaponiyanın Tokio şəhəri isə öz növbəsində 2019-cu il Dünya Reqbi Çempionatına, 2020-ci il Olimpiya və Paralimpiya oyunlarına ev sahibliyi edəcək.
3-cü rəqibimiz olan Yekaterinburqun da bizim kimi Universal Ekspo keçirmək təcrübəsi yoxdur. Rusiyanın 4-cü ən böyük şəhəri olan Yekaterinburq 2020-ci il Ümumdünya Eksposu üçün Dubayla rəqabətdə müxtəlif səbəblərdən müvəffəq ola bilmədi: bu səbəblər arasında təcrübənin yetərsizliyi ilə yanaşı, nəqliyyatın oraya rahat və  əlçatan olmaması göstərilirdi.
Rusiyadan fərqli olaraq, digər 2 rəqibimiz olan Fransa və Yaponiyanın Universal Ekspo keçirmək təcrübəsi vardır, lakin onların 2020 və 2024 Yay Olimpiya Oyunları üçün öhdəlikləri olduğunu nəzərə alaraq Ekspoya yolları bağlana bilər.
Xüsusilə qeyd etmək lazımdır ki, Bakı namizədlər arasında yeganə paytaxt şəhərdir ki, gələcək sərgi iştirakçılarının xidmətinə paytaxtda ərazi ayırır. Plana əsasən, Bakının şərqinə bitişik 200 hektar ərazidə Ekspo mərkəzi inşa olunacaq. Parisdə isə Ekspo ərazisi üçün Saclay göstərilir, bu ərazi Versaldan 18 km uzaqdadır.
Uğurlu namizədin seçimi üçün əsas göstəricilərdən biri layihənin maliyyələşmə imkanlarıdır. Fransa hökuməti 2024-cü il Olimpiya Oyunlarının xərcləri ilə yüklənmiş kimi görünür və indidən bəzi dairələr yetərli maliyyə vəsaiti olmayacağı təqdirdə Fransanın Ekspodan namizədliyini geri götürəcəyini dilə gətirir. Yaponiyada isə hesab edirlər ki, Olimpiya Oyunları ilə müqayisədə Ekspo daha az gəlirli və daha az populyardır. Xüsusi ilə də qeyd olunur ki, Olimpiya Oyunlarını cəlbedici edən onun televiziyalar vasitəsilə yayınlanmasıdır.  Lakin bunlardan fərqli olaraq, Azərbaycanın Birinci vitse-prezidenti Mehriban xanım Əliyeva öz təqdimatında bildirib ki, Azərbaycan hökuməti Bakının Ekspo-2025 ilə bağlı iddiasını hərtərəfli olaraq dəstəkləyəcək.
2018-ci ilin noyabrında 2025-ci il Eksposuna ev sahibliyi edəcək şəhərlə bağlı qərar qəbul ediləcək və vaxta çox az qalır. Bu tarixdə ərizəçi ölkələr yekun təqdimatlarını hazırlayacaq və qərar gizli səsvermə yolu ilə qəbul ediləcək.
Eksponun universal maraqlara cavab verməsi və üzv ölkələrlə bağlı müxtəlifliyin qorunması, daha çox ölkənin bura qoşula bilməsi üçün 170 ölkənin səsvermədə təmsil edən nümayəndələri gələcəkdə daha çox və fərqli ölkələrin bu prosesdə iştirak etməsinə şərait yaratmalıdır.
İnanıram ki, Azərbaycan öz güclü göstəriciləri ilə fərqlənir və  bu günə qədər Milan, Antalya və Astanada keçirilən Ekspolarda mükafata layiq pavilyonları ilə Ekspo-2025 üçün ev sahibliyi etmək şansı olan ilk Qafqaz ölkəsidir.
http://thelondonpost.net/expo-2025-baku-azerbaijans-bid-become-first-caucasus-country-host-universal-expo/
A.H.
www.oxu.az
"
"Prezident yeni yolun təməlini qoyduPrezident İlham Əliyev Rusiya Federasiyası ilə dövlət sərhədi avtomobil yolunun 45-202 kilometrlik hissəsində tikiləcək yeni yolun təməlqoyma mərasimində iştirak edib.
Oxu.Az-ın xəbərinə görə, “Azəravtoyol” ASC-nin sədri Saleh Məmmədov dövlət başçısına avtomobil yolunun layihəsi barədə məlumat verib.
Layihə çərçivəsində Bakı-Rusiya Federasiyası ilə dövlət sərhədi avtomobil yolunun 45-ci kilometrliyindən başlayaraq, Hacı Zeynalabdin Tağıyev qəsəbəsindən Gəndob yaşayış məntəqəsinə qədər 97 kilometr uzunluğunda, oradan da Rusiya Federasiyası sərhədinə doğru 22 kilometr yeni yolun tikintisi nəzərdə tutulur. Beləliklə, dörd hərəkət zolaqlı yeni yolun uzunluğu 119 kilometr, eni 15 metr olacaq. 119-cu kilometrdən sərhədə doğru 38 kilometr uzunluğunda yeni yolun tikintisi isə davam edir. Yolun H.Z.Tağıyev qəsəbəsindən başlayaraq Gəndob yaşayış məntəqəsinə qədər olan hissəsinin 1-ci texniki dərəcəyə uyğun tikilməsi nəzərdə tutulur. Yola hər hansı maneənin çıxmasının qarşısını almaq üçün körpü və birləşmələr inşa ediləcək, yol hər iki tərəfdən çəpərlənəcək. Əsas qəsəbə və rayon mərkəzlərindən magistrala giriş-çıxış yolları çəkiləcək. Bu işlər tam başa çatdıqdan sonra yolun ümumi uzunluğunun 157 kilometr təşkil edəcəyi gözlənilir. Layihələndirilən magistral yol əsasən yaşayış məntəqələrindən və sənaye müəssisələrindən kənar keçir. Tikiləcək yolun ətraf mühitə, o cümlədən faunaya mənfi təsirini azaltmaq məqsədilə heyvanlar üçün yolaltı keçidlərin tikintisi və səsboğucu qurğuların quraşdırılması nəzərdə tutulur.
Qeyd edək ki, 2005-ci ildə Azərbaycan “Şimal-Cənub” Beynəlxalq Nəqliyyat Dəhlizi haqqında Sazişə qoşulub. Bu dəhliz Avropa ölkələrinin, Rusiyanın, Orta Asiya və Qafqaz regionlarının Körfəz ölkələrinə və Hindistana çıxışına, Xəzəryanı ölkələrin Qara dəniz limanları ilə ticarət əlaqələrinin intensivləşdirilməsinə şərait yaradır. Dəhlizin Azərbaycan ərazisindən keçən avtomobil yollarının uzunluğu 520 kilometrdir. Bunlardan, Bakı-Quba-Rusiya sərhədi istiqamətində yolun uzunluğu 208 kilometr, Bakı-Ələt-Astara yolunun uzunluğu isə 312 kilometr təşkil edir. Qeyd edilən mövcud yolların yaşayış məntəqələrindən keçməsi sürət həddinin aşağı, vaxt sərfiyyatının çox olmasına səbəb olur. Yaşayış məntəqələrindən keçmədən, mövcud yollara alternativ yolların tikintisi magistral yollarda nəqliyyatın sıxlığını aradan qaldırmaq, ölkədə avtomobil yolları şəbəkəsinin müasirləşdirilməsi və genişləndirilməsi, avtomobil yolları istifadəçilərinə yüksək xidmət göstərilməsi, yollarda yüksək sürət rejiminin və təhlükəsizlik tələblərinin təmin edilməsi məqsədi daşıyır. Belə ki, yüksək standartlara və normativlərə uyğun olan avtomobil yollarında maksimal sürət həddi olacaq, bu yollarda nəqliyyat vasitələri daha rahat və təhlükəsiz hərəkət edə biləcək.
Sonra dövlət başçısı yeni yolun təməlini qoyub.
N.O.
www.oxu.az
"
"Elxan Şahinoğlu: Tramp ABŞ-ı Ərəb dünyası ilə üz-üzə qoyurABŞ-ın Qüdsü İsrailin paytaxtı kimi tanıması yanlış addımdır.
Bu barədə Oxu.Az-a politoloq, ""Atlas"" Araşdırmalar Mərkəzinin rəhbəri Elxan Şahinoğlu bildirib.
“90-cı illərdən başlayaraq ABŞ Qüdsün İsrailin paytaxtı kimi tanınması məsələsini qaldırıb. Lakin ölkənin o zamankı prezidentləri bu qərarı qəbul etməyə risk etmirdilər. Çünki bu qərarın yerinə yetirilməsi ölkədə gərginliyi artıra, Ərəb dünyası ilə münaqişə yarada bilərdi. 
Lakin ABŞ-ın hazırkı prezidenti Donald Tramp bu addımı atdı. Düşünürəm ki, bundan sonra bölgədə vəziyyət gərginləşə bilər”, - deyə politoloq bildirib. 
Onun sözlərinə əsasən, ABŞ Qüdsü İsrailin paytaxtı kimi tanıyan yeganə ölkə olacaq.
“Bu addımdan ABŞ-ın özü də zərər çəkəcək. Böyük ehtimalla, belə addımdan sonra bir çox ölkənin ABŞ-la münasibətləri soyuyacaq. Artıq bununla bağlı çox sərt bəyanatlar da var”, - deyə E.Şahinoğlu vurğulayıb. 
Qeyd edək ki, ABŞ prezidenti Donald Tramp Qüdsü İsrailin paytaxtı kimi tanıdığını elan edib.  
N.O.
www.oxu.az
"
"Rəsmi Bakı ABŞ-ın Qüdsü İsrailin paytaxtı kimi tanımasına münasibət bildirdi""Azərbaycan İsrail-Fələstin münaqişəsinin sülh yolu ilə həllini dəstəkləyir. Azərbaycan Şərqi Yerusəlim Fələstin Dövlətinin paytaxtı olmaqla məsələnin iki dövlət əsasında həllinin tərəfdarıdır"".
Oxu.Az xəbər verir ki, bunu noyabrın 6-da ABŞ-ın Qüdsü İsrailin paytaxtı kimi tanıması ilə bağlı KİV-in sorğusuna cavab olaraq Azərbaycan Xarici İşlər Nazirliyinin Mətbuat xidmətinin rəhbəri Hikmət Hacıyev bildirib.
O qeyd edib ki, ""biz cəlb olunmuş bütün tərəfləri məsələ ilə əlaqədar BMT Təhlükəsizlik Şurasının müvafiq qətnamələrinə riayət etməyə çağırırıq"".
A.S.
www.oxu.az
"
"Trampın impiçmentinə dair qətnamə Konqresdə bəyənilmədi - VİDEOABŞ Konqresi səs çoxluğu ilə Donald Trampın impiçmentinə dair qətnaməni rədd edib. Sənəd Demokrat Partiyasının təmsilçisi El Qrin tərəfindən təqdim edilib.
Onun fikrincə, Trampın hakimiyyətə gəlməsi ölkədə nifrət və irqçiliyin güclənməsinə səbəb olub. Qətnamənin lehinə 58, əleyhinə isə 364 səs verilib.
 Qeyd edək ki, qətnamə baxılması üçün noyabrın 16-da Konqresə təqdim edilib. 

N.O.
www.oxu.az
"
"XİN: Növbəti görüş 2018-ci ilin yanvar ayında keçiriləcəkVyanada Ermənistan-Azərbaycan Dağlıq Qarabağ münaqişəsinin həlli ilə əlaqədar intensiv görüşlər keçirilib. 
Bu barədə Oxu.Az-a Azərbaycan Xarici İşlər Nazirliyinin (XİN) mətbuat xidmətinin rəhbəri Hikmət Hacıyev deyib.
Onun sözlərinə görə, 6 dekabr tarixində ATƏT-in Minsk Qrupunun həmsədrləri (İqor Popov Rusiya Federasiyası, Stefan Viskonti Fransa, Andrü Sxofer Amerika Birləşmiş Ştatları) və ATƏT-in fəaliyyətdə olan sədrinin şəxsi nümayəndəsi (Anjey Kaspişik) ayrı-ayrılıqda Azərbaycan və Ermənistan xarici işlər nazirləri ilə görüşlər keçiriblər. Sonra ATƏT-in Minsk Qrupunun həmsədrləri və ATƏT-in Fəaliyyətdə olan sədrinin şəxsi nümayəndəsinin iştirakı ilə Azərbaycan və Ermənistan xarici işlər nazirlərinin görüşü təşkil edilib.
Görüşdə Ermənistan-Azərbaycan Dağlıq Qarabağ münaqişəsinin həlli üzrə danışıqlar masasında olan təkliflər üzrə intensiv və konkret müzakirələr aparılıb. Razılıq əldə olunub ki, intensiv və substantiv danışıqların davamı kimi, 2018-ci ilin yanvar ayının ikinci yarısında xarici işlər nazirləri səviyyəsində növbəti görüş keçirilsin.
Azərbaycan Respublikası xarici işlər naziri Elmar Məmmədyarov görüşün pozitiv və konstruktiv şəkildə keçirildiyini bildirib.
S.B.
www.oxu.az
"
"Azərbaycan və Ermənistan XİN rəhbərlərinin görüşü başa çatdı – YENİLƏNİB + VİDEOAzərbaycan  Xarici işlər naziri Elmar Məmmədyarovun ATƏT-in Minsk qrupunun həmsədrlərinin iştirakı ilə Ermənistan xarici işlər naziri Edvard Nalbəndyan ilə Vyanada görüşü başa çatıb.
Oxu.Az-ın məlumatına görə, bu barədə XİN-in mətbuat katibi Hikmət Hacıyev öz “Twitter” səhifəsində yazıb. 
Görüşdə Dağlıq Qarabağ münaqişəsinin nizamlanma məsələsi müzakirə olunub.

06.12.2017 21:23
Avstriyanın paytaxtı Vyanada Azərbaycan və Ermənistan xarici işlər nazirləri Elmar Məmmədyarov və Edvard Nalbandyanın görüşü başlayıb.
Oxu.Az-ın məlumatına görə, bu barədə XİN-in mətbuat katibi Hikmət Hacıyev öz “Twitter” səhifəsində yazıb. 
Görüşdə Dağlıq Qarabağ münaqişəsinin nizamlanması prosesi müzakirə olunur.
Qeyd edək ki, nazir səfəri çərçivəsində ATƏT-in Minsk qrupunun həmsədrləri ilə görüşüb və 7-8 dekabr tarixlərində keçiriləcək ATƏT-in Nazirlər Şurasının 24-cü iclasında iştirak edəcək.
S.B.
www.oxu.az
"
"Məmmədyarov Vyanada danışıqlarda – YENİLƏNİB + FOTOAvstriyanın paytaxtı Vyanada Azərbaycanın xarici işlər naziri Elmar Məmmədyarovun ATƏT-in Minsk qrupunun həmsədrləri ilə görüşü keçirilib.
Oxu.Az xəbər verir ki, Xarici İşlər Nazirliyinin mətbuat xidmətinin rəhbəri Hikmət Hacıyev görüşdə Ermənistan-Azərbaycan, Dağlıq Qarabağ münaqişəsinin həlli ilə bağlı müzakirələrin aparıldığını bildirib.
20:01
Vyanada Azərbaycanın xarici işlər naziri Elmar Məmmədyarovun ATƏT-in Minsk qrupunun həmsədrləri ilə görüşü başlayıb.
Oxu.Az-ın məlumatına görə, bu barədə XİN-in mətbuat katibi Hikmət Hacıyev öz “Twitter” səhifəsində yazıb. 
H. Hacıyev əlavə edib ki,  Azərbaycan ATƏT-in Minsk qrupu həmsədrləri ilə Dağlıq Qarabağ münaqişəsinin tezliklə həll edilməsi substantiv danışıqları davam etdirəcək. 
Qeyd edək ki, səfər çərçivəsində E. Məmmədyarov Ermənistanın xarici işlər naziri ilə görüşəcək, həmçinin 7-8 dekabr tarixlərində keçiriləcək ATƏT-in Nazirlər Şurasının 24-cü iclasında iştirak edəcək.








S.B.
www.oxu.az
"
"Xəzər dənizi beş ölkə arasında bölündü – VİDEOXəzərin hüquqi statusu ilə əlaqədar 49 mərhələli danışıqlardan sonra nəhayət yekun konvensiyanın əsas müddəaları ilə bağlı razılıq əldə olunub. Konvensiya sənədinə görə hər bir dövlət üçün 15 mil məsafədə su zonası, 10 mil məsafədə isə balıqçılıq zonası müəyyən olunub. 
Oxu.Az-ın Xəzər TV-yə istinadən məlumatına görə, xarici işlər nazirinin müavini Xələf Xələfov bildirib ki, konvensiyada Azərbaycanın milli maraqlarına cavab verən bütün məqamların öz əksini tapıb. 
Sənəd Xəzəryanı dövlətlərin rəhbərlərinin Qazaxıstanda keçirilən zirvə görüşündə imzalanacaq.
Xəzər dənizinin su səthi ilə yanaşı onun dibinin bölüşdürülməsində də 5 ölkə bərabərhüquqlu tərəf kimi ortaq razılığa gəliblər. Burada əsas diqqət Xəzərin sualtı ehtiyatlarından istifadəyə yönəlir.
Xarici işlər nazirinin müavini Xələf Xələfov gələcəkdə Xəzərdən birgə istifadə üçün bir sıra önəmli nəticələrin də artıq əldə edildiyinə diqqət çəkib. Bunlar Xəzərdən dünya okeanına çıxış və Xəzərin dibi ilə kabel, kəmərlərin çəkilməsi ilə bağlıdır.
Onu da qeyd edək ki, Xəzərin hüquqi statusu ilə bağlı yekun sənədin Xəzəryani ölkələrin dövlət başçilarinin 5-ci Sammitində Qazaxistanda imzalanması nəzərdə tutulur. 

S.B.
www.oxu.az
"
"Nazir dəyişikliyi yeni iqtisadi kursun yaratdığı zərurətdir – VİDEOÖtən gün prezident İlham Əliyevin sərəncamı ilə vergilər naziri Fazil Məmmədov vəzifəsindən azad edilərək yerinə Mikayıl Cabbarov təyin edildi. Dövlət başçısının bu qərarı özəl sektorun inkişafı və sahibkarlara dövlət dəstəyindəki qətiyyətinin ifadəsidir.
Oxu.Az-ın Xəzər TV-yə istinadən məlumatına görə, prezident İlham Əliyev dəfələrlə bəyan edib ki, özəl sektorun inkişafı və sahibkarların dəstəklənməsi dövlətin iqtisadi siyasətinin dəyişməz prioritetidir. İndiyədək bu istiqamətdə atılan addımlar da göz qabağındadır.
Bununla bağlı qanunvericiliyin təkmilləşdirilməsi, sahibkarlar üçün tətbiq olunan vergi və gömrük güzəştləri, güzəştli kreditlərin habelə subsidiyalar verilməsi, yoxlamaların sayının kifayət qədər azaldılmasını hətta uzun müddətə dayandırılmasını sadalamaq kifayətdir. Qeyd etmək lazımdır ki, vergi sahəsində aparılan islahatların və loyallaşmanın bir çoxu məhz Fazil Məmmədovun rəhbərliyi dövründə Vergilər Nazirliyinin təşəbbüsü ilə həyata keçirilib və bu sahədə nəzərə çarpan irəliləyişlər də əldə olunub.
Amma görülən işlər tam effektini o zaman verir ki, bir başa sahibkarlarla işləyən strukturlar kadr nöqteyi nəzərdən bu islahatlarla ayaqlaşsın. Bu sahədə sırf Vergilər Nazirliyində axsamaların olduğu sirr deyil. Elə buna görə də bu sahədə yeni yanaşma və yeni nəfəsin gəlməsi zərurəti yaranmışdı.
Ekspert Vüqar Bayramov da hesab edir ki, müvafiq kadr islahatlarının həyata keçirilməsi üçün yeni yanaşmanın olması vacibdir. Sahibkarlarla Vergilər Nazirliyi arasındakı problemlərin bir göstəricisi də bir çox mübahisənin məhkəmə müstəvisində həllini tapmasıdır. Ali Məhkəmədən verilən açıqlamada bunu təsdiq edir. Belə ki, son iki ildə məhkəmə orqanları vergi ödəyiciləri ilə vergi qurumları arasındakı problemlə bağlı 1087 iddiaya baxıb. Mübahisələrin 63,3%-i isə vergi ödəyicilərinin xeyrinə həll edilib. Yəni əksər hallarda haqsız tərəf vergi qurumları olub.
Bu dəyişiklik prezident İlham Əliyevin post neft dövründə həyata keçirilən islahatlarda qətiyyətinin bir göstəricisidir. Dövlət başçısı çıxışlarında məmurla xitabən açıq bəyan etmişdi ki, yeni iqtisadi mərhələdə tələblərə cavab verməyən şəxslərlə yollar ayrılacaq. Bu təyinat həmin sözlərin əməli ifadəsidir.

S.B.
www.oxu.az
"
"Deputat: Xalq niyə razı olmalı deyil?Neçə illərdir ki, xalq Prezident İlham Əliyevə dəstəyini bildirir və həmişə dövlət başçısının ətrafında sıx birləşib.
Oxu.Az-ın xəbərinə görə, bunu Trend-ə Milli Məclisin deputatı Musa Quliyev Niderlandın ING maliyyə holdinqinin analitik məruzəsində yer alan “Azərbaycan vətəndaşlarının 81 faizi hökumətə etibar edir” fikrinə münasibət bildirərkən deyib.
M.Quliyev vurğulayıb ki, xalq görür ki, ölkədə sabitlik, haqq ədalət var, qanunlar işləyir, vətəndaşların rifah halı dövlət tərəfindən yaxşılaşdırılır, sosial müdafiə təmin olunur, Azərbaycan ordusu güclənir, ölkəmizin beynəlxalq aləmdə nüfuzu artır:
“İnsanların istəyi də odur ki, evlərində rahat yaşasınlar, hüquqları qorunsun, işi olsun. Bunların hamısı varsa, xalq niyə razı olmalı deyil?”
Qeyd edək ki, Avropa İttifaqının “Şərq Tərəfdaşlığı” proqramının sifarişi ilə Niderlandın ING maliyyə holdinqinin tərəfdaşı ACT LLC humanitar tərəfdaşlıq təşkilatı tərəfindən Azərbaycan vətəndaşları arasında sorğu aparılıb. Sorğunun nəticələrinə əsasən, rəyi soruşulan Azərbaycan vətəndaşlarının 81 faizi hökumətə etibar edir. Siyasi partiyalar rəyi soruşulanların 45 faizinin, Milli Məclis isə 65 faizinin etibarını doğruldur. Vətəndaşların 80 faizə qədəri ölkənin gələcəyini nikbin qiymətləndirir, şəxsi gələcəyinə isə rəyi soruşulanların 83 faizə yaxını nikbinliklə baxır.
S.B.
www.oxu.az
"
"Prezident: Azərbaycan da kiberhücumla üzləşə bilər – VİDEOBakıda keçirilən “Bakutel-2017” sərgisi ilə bağlı Rusiyanın “Rossiya-24” telekanalında reportaj yayımlanıb. 
Oxu.Az-ın məlumatına görə, reportaja İçərişəhərdən başlayan telekanalın müxbiri Yekaterina Kaduşkina vurğulayır ki, Azərbaycan əlbəttə ki, qonaqpərvərlik və turizm məkanıdır. Buraya “Brilyant əl” filmindəki həmin məşhur səhnənin çəkildiyi məkanı görmək üçün gəlirlər. Bundan əlavə, Azərbaycanda bütün il boyu ləziz meyvə-tərəvəz var.
Müəllif vurğulayır ki, Azərbaycan həm də dinamik inkişaf edən ölkədir. Burada informasiya texnologiyaları sahəsində də təklif ediləsi çox şey var. Azərbaycan cərrahları əməliyyatlar zamanı virtual eynəklərdən istifadə edirlər. Bu, əməliyyatları daha da asanlaşdırır. Həmin eynəklər ilk baxışda oyunlar üçün lazım olan qurğuya oxşayır. Amma bununla həkimlər insanların üst çənə hissəsində implantasiya əməliyyatları aparır, onkoloji xəstələri, idman oyunları və avtomobil qəzaları zamanı zədə almış insanları müalicə edirlər. Üçölçülü proyeksiya vasitəsilə həkim insanın dərisinin altına daxil olur və sinirləri, yaxud məsələn, kəlləni görür. görür. Əməliyyatın dəqiqliyi daha yüksəkdir, keçirilmə müddəti daha azdır.
Prezident İlham Əliyev “Rossiya-24”ün müxbirinin sualını cavablandırıb. 
İlham Əliyev bildirib ki, Azərbaycan texnologiyalar məsələlərində Rusiya ilə tərəfdaşlığı genişləndirir, dünya təhlükəsizliyinin yeni çağırışları əməkdaşlığın yeni sahələrinə çevrilir, məsələn, kiberhücumlar: 
“Azərbaycan uğurla inkişaf edir, regional və beynəlxalq məsələlərdə onun rolu artır. Ölkəmiz böyük potensiala malikdir. Təbii ki, ölkəmiz belə təhlükə ilə üzləşə də bilər. Biz bütün tərəfdaşlarımızla əməkdaşlığa açığıq. Bu istiqamətdə Rusiya ilə də yaxşı əməkdaşlıq perspektivi mövcuddur. Biz bilirik ki, Rusiyada kibertəhlükəsizliyə böyük diqqət yetirilir. Buna görə əlbəttə ki, bizim qurumlarımız rusiyalı həmkarları ilə müvafiq iş aparır”.

S.B.
www.oxu.az
"
"Türkiyə prezidenti: Qüdsün statusu ilə bağlı atılacaq addım hiddətə səbəb olacaq“Qüds (Yerusəlim) şəhəri bütün müsəlmanların göz bəbəyidir”.
Oxu.Az xəbər verir ki, bunu Türkiyə prezidenti Rəcəb Tayyib Ərdoğan İordaniya kralı Abdullahla mətbuata birgə bəyanatlarla çıxış edərkən deyib.
Türkiyə prezidenti bildirib ki, Qüds şəhərinin hüquqi statusunu dəyişdirəcək addım atılmamalıdır: “Qüdsün statusu ilə bağlı atılacaq hər hansı yanlış addım islam dünyasında hiddətə səbəb olacaq. Qüdsün müqəddəsliyi və tarixi statusunun mühafizəsi məsələsində İordaniya ilə mövqeyimiz eynidir”.
Ərdoğan Qüds şəhəri ilə bağlı dünya ölkələrinə müraciət edib: “Qüdsün Birləşmiş Millətlər Təşkilatının qərarları ilə müəyyən edilmiş hüquqi statusunu dəyişdirəcək istənilən addımdan uzaq durulmalıdır. Şəxsi istəklərə görə sayı milyarddan çox olan müsəlmanların taleyi ilə oynamağa heç kimin haqqı yoxdur”.
İordaniya kralı isə deyib ki, Qüdslə bağlı narahatlığını ABŞ prezidenti Donald Trampa çatdırıb.
Qeyd edək ki, ABŞ prezidenti D. Tramp bu gün Qüdsün İsrailin paytaxtı kimi tanındığını rəsmi elan edəcək. ABŞ prezidentinin müvafiq bəyanatı bu gün Bakı vaxtı ilə saat 22.00-da səsləndiriləcək.
Xatırladaq ki, ərəb ölkələrinin liderləri ABŞ prezidentinin niyyətini tənqid ediblər. Avropa İttifaqı isə D. Trampın bu qərarının Yaxın Şərq probleminin həlli istiqamətində səylərə xələl gətirə biləcəyi ilə bağlı xəbərdarlıq edib.  Türkiyə prezidenti isə elan edib ki, ABŞ Qüdsü İsrailin paytaxtı kimi tanısa, İsraillə diplomatik əlaqələr kəsiləcək.
A.M.
www.oxu.az
"
"Cavanşir Qurbanov “Vətənə xidmətə görə” ordeni ilə təltif edildiAzərbaycan prezidenti İlham Əliyev Cavanşir Kazım oğlu Qurbanovun II dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, C. Qurbanov Azərbaycanda idman sahəsində uzunmüddətli səmərəli fəaliyyətinə görə təltif edilib.
Qeyd edək ki, Cavanşir Qurbanov 1994-cü ildən etibarən Azərbaycan Güləş Federasiyasının vitse-prezidentidir.



A.M.
www.oxu.az
"
"İƏT dövlətlərinin vətəndaşlarına Azərbaycanda təhsil almaq üçün qrantlar veriləcəkAzərbaycan prezidenti İlham Əliyev İslam Əməkdaşlıq Təşkilatına üzv dövlətlərin vətəndaşlarına Azərbaycanın ali təhsil müəssisələrində təhsil üçün qrantların verilməsi haqqında sərəncam imzalayıb.
Oxu.Az xəbər verir ki, 2018-ci ildən başlayaraq İslam Əməkdaşlıq Təşkilatına üzv dövlətlərin vətəndaşları üçün Azərbaycan Respublikasının ali təhsil müəssisələrində tədris dilinə uyğun hazırlıq kurslarında və ali təhsilin bakalavriat, magistratura, doktorantura, tibb təhsili üzrə əsas təhsil və rezidentura səviyyələrində təhsil qrantı proqramı təsis edilib.
Təhsil alanlar üçün təhsil qrantının say həddi hər il 20 nəfər olmaqla 5 il ərzində 100-ə çatdırılır, həmin qrant dövlət hesabına ödənilən təhsil haqqı, viza, qeydiyyat, yataqxana və ya mənzil kirayəsi, gündəlik qidalanma, tədris ədəbiyyatı ilə təminat, nəqliyyatdan (taksi xidmətindən başqa) istifadə, kommunal xidmətlər, tibbi yardım və ildə bir dəfə ölkələrinə gediş-gəliş xərclərini əhatə edir.
Maliyyə Nazirliyinə təhsil qrantı ilə bağlı xərclərin müvafiq illərin dövlət büdcələrində nəzərə alınmasını təmin etmək tapşırılıb.
E.Ə.
www.oxu.az
"
"Nalbandyan Vyanada həmsədrlərlə görüşdüVyanada Ermənistan xarici işlər naziri Edvard Nalbandyanın ATƏT-in Minsk qrupunun həmsədrləri ilə görüşü başlayıb.
Oxu.Az APA-ya istinadən xəbər verir ki, bu barədə Ermənistan Xarici İşlər Nazirliyinin mətbuat xidmətinin rəhbəri Tiqran Balayan “Twitter” səhifəsində yazıb.
Görüşdə Dağlıq Qarabağ münaqişəsinin nizamlanması prosesi müzakirə olunur.
Qeyd edək ki, bu gün Vyanada Azərbaycan xarici işlər naziri Elmar Məmmədyarovun Ermənistan xarici işlər naziri Edvard Nalbandyanla görüşü gözlənilir. Həmsədrlərin iştirak edəcəyi görüşdə Dağlıq Qarabağ münaqişəsinin nizamlanma prosesi, prezidentlərin növbəti görüşü ilə bağlı məsələ müzakirə olunacaq.
Hər iki nazir dekabrın 7-8-də keçiriləcək ATƏT-in xarici işlər nazirləri toplantısında iştirak etmək üçün Vyanada səfərdədir.
E.Ə.
www.oxu.az
"
"Talassemiya Mərkəzinə publik hüquqi şəxs statusu verildiAzərbaycan prezidenti İlham Əliyev Səhiyyə Nazirliyinin tabeliyində Talassemiya Mərkəzinin yaradılması haqqında fərman imzalayıb.
Oxu.Az Report-a istinadən xəbər verir ki, fərmanla Səhiyyə Nazirliyinin “Respublika Talassemiya Mərkəzi” əsasında Azərbaycan Respublikası Səhiyyə Nazirliyinin tabeliyində publik hüquqi şəxs statuslu Talassemiya Mərkəzi yaradılıb.
Mərkəzin saxlanılması və fəaliyyətinin təmin edilməsi dövlət büdcəsindən ayırmalar, fəaliyyət istiqamətlərinə uyğun olaraq görülən işlərdən, göstərilən xidmətlərdən əldə edilən daxilolmalar, ianələr, qrantlar və nizamnaməsində müəyyən edilmiş digər mənbələrdən daxil olan vəsaitlər hesabına həyata keçirilir.
Mərkəzdə 3 nəfərdən ibarət Müşahidə Şurası yaradılır.
Mərkəzin Müşahidə Şurasının sədrini və digər üzvlərini Azərbaycan Respublikasının səhiyyə naziri vəzifəyə təyin və vəzifədən azad edir.
Mərkəzin fəaliyyətinə cari rəhbərliyi Müşahidə Şurası tərəfindən vəzifəyə təyin və vəzifədən azad edilən İcraçı direktor həyata keçirir.
Mərkəzin yenidən təşkil və ləğv edilməsi və icra orqanının yaradılması prezidentə həvalə edilib.
Nazirlər Kabinetinə prezidentin aktlarının bu fərmana uyğunlaşdırılması ilə bağlı təkliflərini üç ay müddətində hazırlayıb prezidentə təqdim etmək tapşırılıb.
Nazirlər Kabineti Mərkəz dövlət qeydiyyatına alındığı gündən Səhiyyə Nazirliyinin “Respublika Talassemiya Mərkəzi”nin balansındakı əmlakın Mərkəzin balansına verilməsini bir ay müddətində təmin edəcək.
Səhiyyə Nazirliyinə Mərkəzin nizamnaməsini Azərbaycan prezidenti ilə razılaşdırmaqla təsdiq edilməsi tapşırılıb.
Nazirlik Mərkəzin strukturunu təsdiq edəcək.
E.Ə.
www.oxu.az
"
"Nazir müavini Xəzərin delimitasiyasından danışdıXəzərin hüquqi statusu haqqında Konvensiya layihəsi Xəzərin dibinin yanakı və üzbəüz ölkələr arasında tam sektorlara bölündüyünü göstərir.
Oxu.Az-ın məlumarına əsasən, bu barədə jurnalistlərə xarici işlər nazirinin müavini Xələf Xələfov Xəzəryanı ölkələrin XİN rəhbərlərinin Moskvada baş tutan 7-ci görüşünün nəticəsini şərh edərkən bildirib.
""Biz bu prinsipləri İran və Türkmənistanla da ikitərəfli çərçivədə danışıqlar apararaq öz sazişimizi imzalayacayıq"", - deyə nazir müavini bildirib.
X.Xələfov qeyd edib ki,delimitasiya prosesi başa çatmayana qədər neft yataqları barədə danışıqlar aparıla bilməz.
Nigar Orucova
www.oxu.az
"
"Xələf Xələfov: Xəzərin statusu ilə bağlı konvensiya layihəsi hazırdır21 il öncə başlanılmış danışıqlar prosesi Moskvada keçirilən Xəzəryanı ölkələrin 7-ci görüşündə uğurla başa çatıb.
Oxu.Az-ın məlumarına əsasən, bu barədə jurnalistlərə xarici işlər nazirinin müavini Xələf Xələfov Xəzəryanı ölkələrin XİN rəhbərlərinin Moskvada baş tutan 7-ci görüşünün nəticəsini şərh edərkən bildirib.
X.Xələfovun sözlərinə görə, danışıqlar prosesində konvensiya layihəsinin razılaşdırılması prosesi başa çatıb.
""Bu konvensiya layihəsi Xəzəryanı dövlətlər tərəfindən bir sıra texniki prosedurları keçəndən sonra növbəti sammitdə ölkə başçılarına təqdim olunacaq"", - deyə X.Xələfov qeyd edib.
N.O.
www.oxu.az
"
"Mehriban Əliyeva açılışda – FOTO + YENİLƏNİBAzərbaycan Respublikasının Birinci vitse-prezidenti Mehriban Əliyeva dekabrın 6-da Xalq artisti Hacıağa Abbasovun adını daşıyan Maştağa Mədəniyyət Mərkəzinin yeni binasının açılış mərasimində iştirak edib.
Oxu.Az xəbər verir ki, Mehriban Əliyeva binanın rəmzi açılışını bildirən lenti kəsdi.
Mədəniyyət və turizm naziri Əbülfəs Qarayev Birinci vitse-prezidentə məlumat verdi ki, uzun müddətdir istismarda olan əvvəlki bina müasir tələblərə cavab vermirdi. Burada əməkdaşların fəaliyyət göstərməsi və proqramların hazırlanması üçün lazımi şərait yox idi. Buna görə də Maştağa Mədəniyyət Mərkəzi üçün yeni binanın tikilməsi qərara alındı. Qısa vaxtda yüksək keyfiyyətlə inşa olunan bina indi 250 tamaşaçı yerlik zalı və müasir səhnəsi ilə qapılarını sənətsevərlərin üzünə açır.
Son illərdə ölkədə mədəniyyətin inkişafı ilə bağlı həyata keçirilən layihələrin bariz nümunəsinə çevrilən bu mədəniyyət ocağının yeni binasının tikilməsi, ilk növbədə, gənc nəsil arasında zəngin Azərbaycan incəsənətinin, bütövlükdə mədəniyyətinin təbliği işinə xidmət edir. Digər tərəfdən də bu hadisə mədəniyyətin inkişafının, onun infrastrukturunun yaradılmasının hər zaman Prezident İlham Əliyevin və birinci xanım Mehriban Əliyevanın diqqət mərkəzində olduğunu göstərir.
Birinci vitse-prezident Mehriban Əliyevaya məlumat verildi ki, 1800 kvadratmetr sahəsi olan Maştağa Mədəniyyət Mərkəzində hazırda kino zalı, heykəltəraşlıq, tətbiqi incəsənət, rəssamlıq, evdarlıq, rəqs dərnəkləri, kompüter və ədəbiyyat otaqları fəaliyyət göstərir. Burada “Azərbaycan filmləri” həftələrinin də keçirilməsi planlaşdırılır.
Əvvəllər Maştağa Mədəniyyət Evi adlanan bu Mərkəzin əsası 1921-ci ildə qoyulub. O dövrdə görkəmli teatr xadimlərinin tamaşaları Bakının bütün kənd və qəsəbələrində olduğu kimi, Maştağada da maraqla qarşılanır, orada yaradılan dram dərnəyinin hazırladığı tamaşalara böyük axın müşahidə olunurdu. Tezliklə bu tamaşaların sorağı Maştağa ilə yanaşı, Bakının digər kəndlərindən - Bilgəh, Nardaran, Buzovna və Mərdəkandan gəlməyə başladı, bununla da əhali arasında geniş mədəni-maarif işlərinə start verildi.
Ötən əsrin 50-ci illərindən başlayaraq bu mədəniyyət evinin fəaliyyəti daha da genişlənib, burada xalq çalğı alətləri ansamblı, həmçinin Poeziya Teatrı yaradılıb. 1980-ci illərdə isə Maştağa Mədəniyyət Evi klassik poeziya həvəskarlarının toplaşdığı əsas məkanlardan birinə çevrilib. Burada yaradılan müxtəlif studiyalarda musiqiçilərin çıxışları əhali arasında böyük populyarlıq qazanıb. O dövrdə burada Üzeyir Hacıbəylinin 100 illiyi münasibətilə “Leyli və Məcnun” əsəri səhnəyə qoyulub. 1987-ci ildən bu mədəniyyət ocağında Kukla Teatrı da fəaliyyət göstərir.
Mədəniyyət Mərkəzində yaradılan şəraitlə tanış olan Azərbaycanın Birinci vitse-prezidenti Mehriban Əliyeva burada mütəmadi olaraq müxtəlif maraqlı proqramların təşkil edilməsi ilə bağlı tapşırıqlarını verdi.

***
16:20
Dekabrın 6-da Bakıda Leopold və Mstislav Rostropoviçlər adına 21 nömrəli onbirillik musiqi məktəbinin yeni binasının açılış mərasimi olub.
Oxu.Az xəbər verir ki, Azərbaycan Respublikasının Birinci vitse-prezidenti Mehriban Əliyeva mərasimdə iştirak edib.
Birinci vitse-prezident Mehriban Əliyeva məktəb binasının rəmzi açılışını bildirən lenti kəsdi və burada yaradılan şəraitlə tanış oldu.
Mədəniyyət və turizm naziri Əbülfəs Qarayev məktəbin yeni binasında görülən işlər barədə Azərbaycanın Birinci vitse-prezidenti Mehriban Əliyevaya məlumat verdi.
Bildirildi ki, bu musiqi məktəbi 1967-ci ildən fəaliyyət göstərib. 1997-ci ildə Prezident Heydər Əliyevin Sərəncamı ilə məktəbə Leopold və Mstislav Rostropoviçlərin adı verilib. 2014-cü ildə məktəbin köhnə binası sökülərək yerində yenisinin inşasına başlanılıb.
Prezident İlham Əliyevin “Azərbaycan Respublikasında mədəniyyət sahəsinin inkişafına dövlət dəstəyinin gücləndirilməsi ilə bağlı əlavə tədbirlər haqqında” 2017-ci il 14 avqust tarixli Sərəncamına əsasən musiqi məktəbinin tikintisinin və təchizatının tamamlanması üçün vəsait ayrıldı. Qısa vaxt ərzində görülən işlər nəticəsində məktəb şagirdlərini yenidən qəbul etməyə hazırdır.
Birinci vitse-prezident Mehriban Əliyeva musiqi məktəbində yaradılan şəraitlə tanış oldu.
Hazırda bu məktəbdə 600 şagird təhsil alır. Onlara 114 müəllim – professor, Bakı Musiqi Akademiyasının müəllimləri, Əməkdar incəsənət xadimləri, Xalq artistləri sənətin sirlərini öyrədirlər. Musiqi məktəbində 110 yerlik akt zalı, 34 sinif otağı, habelə 5 inzibati otaq, kitabxana və səsyazma studiyası var. Məktəbin bütün avadanlığı və inventarı təzələnib, o cümlədən təhsil müəssisəsinə 12 royal, 24 fortepiano alınıb. Burada 7 yaşından təhsillərinə başlayan şagirdlər fortepiano, simli və nəfəs alətləri və xalq çalğı alətləri şöbələrində musiqi biliklərinə yiyələnirlər. Son 10 il ərzində məktəbin 23 şagirdi Prezident təqaüdünə layiq görülüb. Həmçinin son iki ildə məktəbin 25 şagirdi beynəlxalq və respublika müsabiqələrinin qalibi olub. Onların əksəriyyəti nadir ixtisaslar – saksofon, fleyta və trambon üzrə qalib olanlardır. Bu gün musiqi məktəbinin məzunları Simfonik, Kamera orkestrlərində ifa edirlər, Musiqi Akademiyasında fəaliyyət göstərirlər. Vətəni Azərbaycanla hər zaman fəxr edən Mstislav Rostropoviç etiraf edirdi ki, onun enerjisinin sirri – genetika və Bakı iqlimindədir. Azərbaycana olduqca bağlı olan dahi musiqiçinin xatirəsi xalqımızın qəlbində həmişə yaşayacaq. Musiqiçinin vətənində onu yad edir və sevirlər. Azərbaycan paytaxtında Rostropoviçin bir çox xatirə yerləri var. Bakıda Beynəlxalq Mstislav Rostropoviç festivalının keçirilməsi də bir ənənəyə çevrilib. Leopold və Mstislav Rostropoviçlərin adını daşıyan musiqi məktəbi isə bu dahi sənətkarın xatirəsinə hörmətin daha bir təzahürüdür.
Birinci vitse-prezident Mehriban Əliyeva məktəbin kollektivinə uğurlar arzuladı.

A.M.
www.oxu.az
"
"""Köçəri"" rəqsi ilə bağlı Bakıdan cavab açıqlamaları“Köçəri” sözünün erməni dilindən hərfi tərcüməsini bilmək çox maraqlı olardı. “Google”un tərcümə xidməti bununla bağlı heç bir nəticə göstərmir”.
Oxu.Az xəbər verir ki, bu sözləri Xarici İşlər Nazirliyinin mətbuat xidmətinin rəhbəri Hikmət Hacıyev özünün “Twitter” səhifəsində yazıb.
“Erməni portalları “Köçəri”nin erməni rəqsi olduğunu yazır? Türk dilində “köçəri” sözü köçmək feilindən yaranıb və “bir yerdən başqa yerə köçmək” deməkdir”, - deyə o, bildirib.
“Köçəri"" rəqsinin Ermənistana məxsus rəqs kimi Qeyri-Maddi Mədəni İrs siyahısına daxil edilməsi o demək deyil ki, bu, yalnız Ermənistana məxsusdur”.
Oxu.Az xəbər verir ki, bunu isə APA-ya  Mədəniyyət və Turizm Nazirliyinin informasiya və ictimaiyyətlə əlaqələr şöbəsinin müdiri Vüqar Şıxəmmədov deyib.
Nazirlik rəsmisi bildirib ki, “Köçəri” Azərbaycan və regionun digər xalqlarına məxsus rəqs növüdür: “Dolmanın YUNESKO-nun Qeyri-maddi mədəni İrs üzrə Reprezentativ siyahısına Azərbaycan ənənəsi kimi daxil edilməsi isə milli mətbəximizin tanıdılması baxımından böyük uğurdur. Bu, dolmanın milli mətbəx nümunəsi ikimi dünyada tanıdılması üçün vacib vasitə və səbəb olacaq. Nominasiya sənədi Mədəniyyət və Turizm Nazirliyi, Xarici İşlər Nazirliyi və Azərbaycanın YUNESKO yanında Daimi Nümayəndəliyinin birgə əməkdaşlığı ilə təqdim edilib”.
V. Şıxəmmədov əlavə edib ki, adıçəkilən qurumların YUNESKO-nun Qeyri-maddi mədəni İrs üzrə Reprezentativ siyahısı ilə bağlı birgə əməkdaşlığı gələcəkdə də davam edəcək.
Qeyd edək ki, bu gün “Köçəri” rəqsi erməni rəqsi kimi YUNESKO-nun Qeyri-maddi mədəni İrs siyahısına daxil edilib. 
A.H.
www.oxu.az
"
"Vəzifəsindən azad olunan Fazil Məmmədovdan ilk AÇIQLAMAXəbər verdiyimiz kimi, ötən gün prezident İlham Əliyevin sərəncamı ilə vergilər naziri Fazil Məmmədov vəzifəsindən azad olunaraq onun yerinə təhsil naziri Mikayıl Cabbarov təyin edilib.
Oxu.Az Bizimyol.info-ya istinadən xəbər verir ki, dövlət başçısının müvafiq qərarından sonra bir sıra KİV-də, sosial şəbəkələrdə vergilər nazirinin vəzifəsindən azad olunması ilə bağlı çoxlu müzakirələr aparılıb. Onun işdən azad olunması ilə bağlı çoxsaylı fikirlər səsləndirilib.
“Bizimyol.info” saytı müzakirə olunan məsələlər haqda ötən gün vəzifəsindən azad olunan Fazil Məmmədova zəng edib. Eks nazir sayta açıqlamasında Prezidentin qərarının müzakirəedilməz olduğunu bildirib.
“Cənab prezident sərəncam verərək məni işdən azad edib. Bu barədə səlahiyyətlər prezidentə aiddir və müzakirə olunmur. Mən təşəkkür edirəm. Prezident nə məsləhət bilib, odur. Səhhətimdə az problem var, yaxşıyam, narahat olmayın. Mən bütün jurnalistlərə təşəkkür, minnətdarlıq edirəm.”
A.H.
www.oxu.az
"
"İlham Əliyev “Bakutel-2017” sərgisində – FOTO + YENİLƏNİBAzərbaycan prezidenti İlham Əliyev, birinci xanım Mehriban Əliyeva və qızları Leyla Əliyeva Bakı Ekspo Mərkəzində XXIII Azərbaycan Beynəlxalq Telekommunikasiya və İnformasiya Texnologiyaları Sərgisi - “Bakutel-2017” ilə tanış olublar.
Oxu.Az-ın  məlumatına görə, nəqliyyat, rabitə və yüksək texnologiyalar naziri Ramin Quluzadə dövlət başçısına və xanımına sərgi barədə məlumat verib.
Bildirilib ki, builki sərgidə 20 ölkədən 192 şirkət iştirak edir.  Qeyd olunub ki, 2019-cu ildən etibarən veriləcək yeni nəsil şəxsiyyət vəsiqələrində vətəndaşlar ""Elektron imza"" sertifikatı ilə təmin olunacaqlar. Bunun üçün müvafiq infrastruktur artıq hazırdır.
Sonra dövlət başçısına və birinci xanıma “Baktelecom” və “Aztelekom”un il ərzində həyata keçirdiyi layihələr, “AzInTelecom”un beynəlxalq səs trafiki mübadiləsinin təşkili, telekommunikasiya vasitələrinin sertifikatlaşdırılması, eləcə də, Regional “Data Mərkəzi”nin texniki imkanları vasitəsilə “bulud” əsaslı xidmətləri barədə məlumat verilib.
“Azərkosmos” Açıq Səhmdar Cəmiyyətinin stendi ilə tanışlıq zamanı prezident İlham Əliyevə və birinci xanım Mehriban Əliyevaya qurumun həyata keçirdiyi layihələr barədə məlumat verilib.
Sərgidə Virtual Cərrahiyyə barədə də məlumat verilib.
Həmçinin məlumat verilib ki, Rusiya Federasiyası sərgidə geniş təmsil olunur. Rusiyanın 5 şirkəti televiziya şəbəkələri və onlayn video üçün platformalar, bu sahədə müxtəlif xidmətlərini təklif edir. Fransa isə 4 şirkətlə təmsil olunur.
Azərbaycan prezidenti İlham Əliyev və birinci xanım Mehriban Əliyeva Türkiyə pavilyonuna gəliblər. Məlumat verilib ki, Türkiyə digər sərgilərdə olduğu kimi, “Bakutel-2017”-də də geniş təmsil olunur. Qardaş ölkənin ümumilikdə 4 aparıcı şirkəti burada məhsullarını təqdim edir.
Dövlət başçısı “Microsoft” korporasiyasının stendi ilə də tanış olub. Sonra prezident İlham Əliyev, xanımı Mehriban Əliyeva və qızları Leyla Əliyeva Bakı Ekspo Mərkəzinin foyesində “Azərmarka” tərəfindən 25 il ərzində dövriyyəyə buraxılan ən maraqlı poçt markalarından ibarət fotoqalereyaya baxıblar.
***
11:32
Bu gün Azərbaycan Respublikasının prezidenti İlham Əliyev və birinci xanım Mehriban Əliyeva Bakı Ekspo Mərkəzində XXIII Azərbaycan Beynəlxalq Telekommunikasiya və İnformasiya Texnologiyaları Sərgisi - “Bakutel-2017” ilə tanış olublar.
Oxu.Az xəbər verir ki, nəqliyyat, rabitə və yüksək texnologiyalar naziri Ramin Quluzadə dövlətimizin başçısına və xanımına sərgi barədə məlumat verib.
Bildirilibki, builki sərgidə dünyanın 20 ölkəsini təmsil edən 192 şirkət iştirak edir. Onların arasında Azərbaycan, Amerika Birləşmiş Ştatları, Birləşmiş Ərəb Əmirlikləri, Çin, Finlandiya, Fransa, İsveç, Niderland Krallığı, Türkiyə və digər ölkələr var. İştirakçılar arasında aparıcı İKT şirkətləri, mobil operatorlar, rabitə operatorları, internet provayderləri, sistem inteqratorları və tanınmış brendlərin distribüterləri yer alıb. Sərginin 40 faizi “Bakutel”in daimi eksponatlarından ibarətdir. Builki sərginin iştirakçılarının 30 faizi debütantlardır.
Azərbaycan prezidenti İlham Əliyev, birinci xanım Mehriban Əliyeva və Heydər Əliyev Fondunun vitse-prezidenti Leyla Əliyeva sərgidə nümayiş etdirilən pavilyonlarla tanış olublar.
“Bakutel-2017” sərgisi ilə tanışlıq zamanı prezident İlham Əliyev “Euronews” və “Rossiya-24” telekanallarının suallarını cavablandırıb.











A.M.
www.oxu.az
"
"Rəşad Məcid: İlin sonunadək əfv sərəncamı gözlənilmir“Bu ilin sonunadək əfv sərəncamı gözlənilmir”. 
Bu barədə Oxu.Az-a Əfv Məsələləri Komissiyasının üzvü Rəşad Məcid bildirib.
O, dekabr ayında Əfv Komissiyasının iclasının gözlənilmədiyini bildirib.
“Güman ki, Komissiyanın üzvləri Novruz bayramı ərəfəsində iclasa toplaşacaqlar. Məhz bundan sonra əfv sərəncamı ilə bağlı qanun layihəsi hazırlanacaq”, - deyə R.Məcid bildirib.
N.O.
www.oxu.az
"
"Zərif: İran Xəzəryanı ölkələrə beynəlxalq sulara çıxışa icazə verməyə hazırdır“Xəzəryanı ölkələr Xəzərin hüquqi statusuna dair Konvensiyanın böyük hissəsini razılaşdırıblar”.
Oxu.Az APA-ya istinadən xəbər verir ki, bunu Xəzəryanı ölkələrin xarici işlər nazirlərinin Moskvada keçirilən 7-ci toplantısında İran xarici işlər naziri Cavad Zərif deyib.
C. Zərif bildirib ki, görüşdə Xəzər dənizinə aid məsələlərin yalnız sahilyanı dövlətlər tərəfindən fikir mübadiləsi yolu ilə həllinin vacibliyi vurğulanıb: “Tərəflər xarici hərbi qüvvələrin dənizə daxil olmasına qadağa qoyulmasına dair yekdil olublar”.
O qeyd edib ki, İran digər Xəzəryanı ölkələrə malların daşınması, neft və qazın nəql olunması məsələlərində beynəlxalq sulara çıxmaq üçün icazə verməyə hazırdır.
Xəzəryanı ölkələr arasında daha sıx əməkdaşlıq planları təklif edən C. Zərif deyib ki, tərəflər birgə investisiya fondunun yaradılması, gömrük məsələlərinin koordinasiyası məsələlərində razılığa gələ, habelə səfərlərlə bağlı viza tələblərini aradan götürə bilərlər.
Qeyd edək ki, Xəzərin hüquqi statusuna dair növbəti görüşün gələn il Astanada keçirilməsi gözlənilir.
A.H.
www.oxu.az
"
"Politoloq: XİN rəhbərləri indi konkret təklifləri müzakirə edirlər“Azərbaycan və Ermənistanın xarici işlər nazirlərinin bu gün Vyanada baş tutacaq görüşünü həlledici adlandırmaq olmaz. Hər iki ölkənin XİN rəhbərləri lazımi yerdə, lazımi vaxtda olublar.
Bildiyimiz kimi,  Avstriya ATƏT-ə sədrlik edən ölkədir və sədrliyin illik nəticələri üzrə XİN  rəhbərlərinin görüşünü keçirir. Azərbaycan və Ermənistan XİN rəhbərləri də bu görüşdə iştirak etmək üçün hazırda Vyanadadırlar.  Bu da bəzi məsələləri müzakirə etməyə əlavə imkanlar yaradır”.
Bunu  Oxu.Az-a Azərbaycan və Ermənistan XİN rəhbərlərinin bu gün Vyanada  baş tutacaq görüşünü şərh edərkən “Cənubi Qafqaz”  Politoloqlar Klubunun rəhbəri  İlqar Vəlizadə deyib.
“Danışıqlar prosesinin hazırkı mərhələsində tərəflərdə maraq doğuran konkret təkliflər irəli sürülüb. Ona görə də biz hazırda Azərbaycan və Ermənistan XİN rəhbərlərinin bu təklifləri nəzərdən keçirdiyini və onların nəticəsində qərar qəbul etmək üçün görüşlərin intensivləşdiyini müşahidə edirik. 
Düşünürəm ki, Azərbaycan və Ermənistan XİN rəhbərlərinin yaxın zamanlarda Rusiyanın xarici işlər naziri Sergey Lavrovun iştirakı ilə görüşünün növbəti mərhələsi baş tutacaq.  
Belə ki, Rusiyanın XİN rəhbərinin cari ilin noyabrında regiona səfəri rəsmi Moskvanın da bu təkliflərin ciddi surətdə müzakirə olunmasında və konkret qərarlar qəbul edilməsində maraqlı olduğunu göstərir"". 
N.О.
www.oxu.az
"
"Sabah Vəkillər Kollegiyasına yeni sədr seçiləcəkSabah, dekabrın 7-də Azərbaycan Vəkillər Kollegiyasının (VK) növbəti konfransı keçiriləcək.
Oxu.Az Report-a istinadən xəbər verir ki, “Bulvar Otel”də keçiriləcək konfransda iştirak edəcək 116 nümayəndə seçilib.
Konfransda bir sıra məsələlər müzakirə olunacaq, habelə VK Rəyasət Heyətinə yeni üzvlər və sədr seçiləcək. Rəyasət heyətinin üzvlüyünə və sədrliyinə namizədlər konfrans zamanı irəli sürüləcəklər.
Qeyd edək ki, Vəkillər Kollegiyası Rəyasət Heyətinin sədri Azər Tağıyev bu ilin sentyabr ayında öz istəyi ilə vəzifəsindən azad olunub. Yeni sədr seçilənə qədər sədrin səlahiyyətlərini sədr müavini Fərhad Nəcəfov icra edir.
A.M.
www.oxu.az
"
"Bu gün Azərbaycan və Ermənistan xarici işlər nazirlərinin görüşü keçiriləcəkBu gün Vyanada Azərbaycan XİN rəhbəri Elmar Məmmədyarovla Ermənistan xarici işlər naziri Edvard Nalbandyan arasında görüş keçiriləcək.
Oxu.Az-ın məlumatına görə, E.Məmmədyarovun səfər çərçivəsində ATƏT-in Minsk qrupunun həmsədrləri ilə də danışıqlar aparacağı gözlənilir.
Azərbaycan XİN rəhbəri dekabrın 7-8-də keçiriləcək ATƏT-in Nazirlər Şurasının 24-cü iclasında iştirak edəcək.
ATƏT-in Nazirlər Şurasının iclasında nazir Elmar Məmmmədyarovun çıxışı və bir sıra ikitərəfli görüşləri nəzərdə tutulub. 
N.O.
www.oxu.az
"
"Saakaşvili istintaqa izahat verməkdən imtina etdi – VİDEOGürcüstanın sabiq prezidenti, Ukraynanın Odessa vilayətinin sabiq qubernatoru Mixail Saakaşvili istintaqa izahat verməkdən imtina edib.
Oxu.Az-ın APA-ya istinadən verdiyi xəbərə görə, bu barədə “Yeni qüvvələr hərəkatı”nın mətbuat katibi Maryana Poçtar bildirib.  
“Saakaşvili  heç bir prosessual sənəd imzalamayıb, nə də almayıb. Nə o özü, nə də vəkilləri. Hətta şübhəli şəxs hesab olunmasına dair belə sənəd təqdim edilməyib”, - deyə Maryana Poçtar bildirib.
Onun sözlərinə görə, dekabrın 6-na Ali Radanın qarşısında keçiriləcək brifinqdə M.Saakaşvili vəkilləri ilə birlikdə məsələyə aydınlıq gətirəcək.
Qeyd edək ki, Baş Prokurorluq bundan əvvəl M.Saakaşvili barəsində axtarış elan edib.   

A.S.
www.oxu.az
 
"
"Hikmət Cavadov: Məqsəd Ukraynada demokratiyanı təmin etməkdir – VİDEOBu gün Kiyevdə Mixael Saakaşvilinin həbsindən və ardınca da tərəfdarları tərəfindən azad edilməsindən sonra Ali Radanın qarşısında mitinq keçirilib.
Oxu.Az XəzərNews.az-a istinadən xəbər verir ki, mitinqdə Saakaşvilinin tərəfdarları çıxış edərək Ukrayna hökumətini demokratik proseslərə maneə olmamağa çağırıblar. Ukrayna Azərbaycanlıları Birləşmiş Diasporunun sədri Hikmət Cavadov da çıxış edənlər arasında olub. 
H.Cavadov çıxışı zamanı Ukraynanın Avropanın bir hissəsi olduğunu bəyan edib və qeyd edib ki, məqsəd Ukraynada demokratik proseslərə dəstək vermək, ölkədə azadlığı və demokratiyanı təmin etməkdir. 
Hikmət Cavadov həmçinin əlavə edib ki, onlara qarşı təzyiqlərə və deportasiya olunmaları ilə bağlı hədələrə baxmayaraq Ukraynanın demokratiyası və azadlığı uğrunda mübarizələrini davam etdirəcəklər.

S.B.
www.oxu.az
"
"Yeni vergilər naziri Yaponiya ilə əməkdaşlıq barədəAzərbaycan dövlət qulluqçularının hazırlığı və təkmilləşdirilməsi məsələsində Yaponiyanın təcrübəsini öyrənir.
Oxu.Az-ın Report-a istinadən verdiyi xəbərə görə, bunu Yaponiya İmperatorunun ad günü münasibətilə keçirilən tədbirdə Azərbaycanın yeni təyin edilmiş vergilər naziri Mikayıl Cabbarov deyib.
“Azərbaycanla Yaponiya arasında sıx münasibətlərin mövcudluğu ölkələr arasında olan uzaq məsafənin heç bir əhəmiyyətinin olmadığının təzahürüdür”, - M.Cabbarov deyib.
Onun sözlərinə görə, Azərbaycan və Yaponiyanı müasir dünyaya olan ümumi baxış və milli kimliyin qorunması kimi məsələlər birləşdirir: 
“Yaponiya ilə Azərbaycan arasında məhsuldar dialoq qurulub”.
“Azərbaycanın insan kapitalı - Azərbaycanın gələcəyidir. Buna görə biz Yaponiyanın bu sahədə təcrübəsini öyrənmək üçün yeni imkanlar axtarırıq”, - M.Cabbarov deyib. 
S.B.
www.oxu.az
"
"Elmar Məmmədyarov Avstriyaya yola düşübAzərbaycan xarici işlər naziri Elmar Məmmədyarov Vyanaya işgüzar səfərə yola düşüb.
Nazirlikdən Oxu.Az-a verilən məlumata görə, E.Məmmədyarov səfər çərçivəsində ATƏT-in Minsk qrupunun həmsədrləri və Ermənistanın xarici işlər naziri ilə görüşəcək, həmçinin dekabrın 7-8-də keçiriləcək ATƏT-in Nazirlər Şurasının 24-cü iclasında iştirak edəcək.
ATƏT-in Nazirlər Şurasının iclasında nazir Elmar Məmmmədyarovun çıxışı və bir sıra ikitərəfli görüşləri nəzərdə tutulub. 
S.B.
www.oxu.az
"
"Yaponiya Azərbaycan vətəndaşları üçün viza rejimini sadələşdiribYaponiyanın Azərbaycandakı səfirliyi dekabrın 1-dən etibarən Azərbaycan Respublikasının ümumvətəndaş pasportunun sahibləri üçün viza alınması prosesini sadələşdirib.
Oxu.Az Report-a istinadən xəbər verir ki, bu barədə Yaponiya İmperatorunun ad günü münasibətilə keçirilən tədbirdə Yaponiyanın Azərbaycandakı fövqəladə və səlahiyyətli səfiri Teruyuki Katori deyib. 
S.B.
www.oxu.az
"
"Prezident onları təltif etdi – SİYAHIPrezident İlham Əliyev Azərbaycan Respublikasında rabitə və yüksək texnologiyalar sahəsi işçilərinin təltif edilməsi haqqında sərəncam imzalayıb.
Oxu.Az xəbər verir ki, sərəncamla Azərbaycan Respublikasında rabitə və yüksək texnologiyalar sahəsində səmərəli fəaliyyətlərinə görə aşağıdakı şəxslər təltif ediliblər:
“Tərəqqi” medalı ilə
Abbasov Ədalət Əsgər oğlu
Abbasov Mikayıl Hümmət oğlu
Camalov İnşad Kamal oğlu
Əhmədov Fuad Süleyman oğlu
Qaffarov Səbuhi Sabir oğlu
Məmmədzadə Mobil Qərib oğlu
Ömərov Həsən Hüseyin oğlu
Rəhmanov Adil Talıb oğlu
“Dövlət qulluğunda fərqlənməyə görə” medalı ilə
Mehdiyev Zahid Arif oğlu.
Prezidentin digər sərəncamı ilə Azərbaycan Respublikasında rabitə və yüksək texnologiyalar sahəsində səmərəli fəaliyyətinə görə Ramazan Mahmud oğlu Ağakişiyevə “Əməkdar mühəndis” fəxri adı verilib.
A.M.
www.oxu.az
"
"Prezident Mikayıl Cabbarovla bağlı sərəncam imzaladıPrezident İlham Əliyev Mikayıl Cabbarovun təhsil naziri vəzifəsindən azad edilməsi haqqında sərəncam imzalayıb.
Oxu.Az-ın məlumatına görə, prezidentin digər sərəncamı ilə o, vergilər naziri təyin olunub.
E.Ə.
www.oxu.az
"
"İlham Əliyev: Azərbaycan növbəti telekommunikasiya peykinin orbitə çıxarılmasına hazırlaşırPrezident İlham Əliyev XXIII Beynəlxalq “BakuTel-2017” telekommunikasiya və informasiya texnologiyaları sərgisi və konfransının iştirakçılarına müraciət edib.
Oxu.Az-ın məlumatına görə, müraciətdə deyilir: ""Hörmətli iştirakçılar! Sizi ölkəmizin paytaxtı Bakı şəhərində XXIII Beynəlxalq “BakuTel-2017” informasiya və kommunikasiya texnologiyaları sərgisi və konfransının öz işinə başlaması münasibətilə təbrik edir, hər birinizə gələcək fəaliyyətinizdə uğurlar arzulayıram.
Mütəmadi təşkil edilən sərginiz Azərbaycanla yanaşı, bir çox dünya ölkələri və eləcə də şirkətlər üçün yüksək texnologiyalar sahəsində son nailiyyətlərin təqdim olunduğu beynəlxalq platforma rolunu oynayır.
İnformasiya-kommunikasiya texnologiyaları indiki mərhələdə dayanıqlı inkişafın təmin edilməsi, intellektual potensialın gücləndirilməsi və biznesin irəliləməsinin əlverişli vasitəsi olmuş, cəmiyyətdə şəffaflığın artırılmasının vacib amilinə çevrilmişdir. Bu sahənin prioritet elan edildiyi və dövlət idarəçiliyinin bütün səviyyələrində elektron xidmətlərin maksimum istifadəsinin vüsət aldığı ölkəmizdə mövcud İKT infrastrukturunun müasir standartlara uyğunlaşdırılması istiqamətində işlər sistemli şəkildə ardıcıl aparılmaqdadır.
Ötən illər ərzində qəbul olunmuş müvafiq qanunlar və normativ hüquqi aktlar İKT sahəsinin irəliləyişi yolunda geniş imkanlar açmaqla bərabər, azad bazar və sağlam rəqabət prinsiplərinin gözlənilməsinə, vətəndaşların və dövlət orqanlarının İKT-dən istifadəsinə lazımi şərait yaratmışdır. Hazırda respublikamızda “elektron hökumət”in formalaşdırılmasına böyük diqqət yetirilir, “elektron hökumət” portalı vasitəsilə dövlət orqanlarının informasiya sistemləri arasında informasiya mübadiləsi reallaşdırılır, elektron imzanın istifadəsi üçün infrastruktur davamlı təkmilləşdirilir.
2013-cü ilin fevralında Azərbaycanın ilk telekommunikasiya peykinin orbitə buraxılması müstəqillik dövründə qazandığımız ən yüksək texniki nailiyyətlərdəndir. İndi növbəti telekommunikasiya peykinin orbitə çıxarılmasına hazırlaşırıq.
Ölkəmizin ərazisində rəqəmli yayıma keçidin tam təmin edilməsi sayəsində əhali indi radio-televiziya verilişlərini keyfiyyətli, fasiləsiz izləmək imkanına malikdir. Poçt və telekommunikasiya sahəsində xidmətlərin çeşidi və həcmi artmış, bütövlükdə infrastruktur müasirləşdirilmişdir.
Ənənəvi “BakuTel” sərgisi İKT sahəsində uğurların nümayişi və qabaqcıl texnoloji yeniliklərin təqdimatı olduğu kimi, həmçinin biznes əlaqələrinin qurulması və təcrübə mübadiləsi, eyni zamanda, ölkəmizlə yaxından tanışlıq imkanı deməkdir. İnanıram ki, sərgi və konfrans çərçivəsində keçiriləcək səmərəli görüşlər, dinləniləcək məruzə və çıxışlar yeni təşəbbüslərin müvəffəqiyyətlə gerçəkləşməsinə və qarşılıqlı münasibətlərimizin daha da dərinləşməsinə öz töhfəsini verəcəkdir"".
A.M.
www.oxu.az
"
"Vergilər naziri Fazil Məmmədov vəzifəsindən azad edildiVergilər naziri Fazil Məmmədov vəzifəsindən azad edilib.
Oxu.Az-ın xəbərinə görə, Azərbaycan prezidenti İlham Əliyev müvafiq sərəncam imzalayıb.
A.M.
www.oxu.az
"
"Azərbaycanlı diaspor rəhbərindən Saakaşviliyə dəstək: Sona qədər yanındayıqMixeil Saakaşvilinin polis maşınından çıxarılmasında Ukraynada yaşayan azərbaycanlılar da iştirak edib.
Bunu Oxu.Az-a açıqlamasında Ukrayna Azərbaycanlıları Birləşmiş Diasporunun sədri Hikmət Cavadov deyib.
O bildirib ki, hazırda Mixeil Saakaşvili ilə birlikdə Maydana doğru hərəkət edir.
Hikmət Cavadovun sözlərinə görə, az sonra Mixeil Saakaşvili tərəfdarlarına müraciət edəcək.
“Biz Saakaşvili ilə birlikdə Ukraynada cinayətkar qruplaşmalara qarşı sona qədər mübarizə aparacağıq. Ümid edirəm ki, qələbə bizim olacaq. Demokratiya qələbə çalacaq”.
Xatırladaq ki, Gürcüstanın keçmiş prezidenti, Ukraynada Yeni Qüvvələrin Hərəkatı Partiyasının lideri Mixeil Saakaşvili Ukraynada dövlət çevrilişinə cəhd ittihamı ilə saxlanılmışdı.
Sonrada onun tərəfdarları Saakaşvilini polis maşınından azad ediblər. 
www.oxu.az
"
"Rusiya XİN başçısı: Xəzərin hüquqi statusuna dair 20 illik işi yekunlaşdırdıq - VİDEO""Xəzərdə insidentlərin araşdırılmasına dair razılaşmada xeyli irəliləyiş əldə olunub"".
Oxu.Az APA-ya istinadən xəbər verir ki, bu sözləri Rusiya xarici işlər naziri Sergey Lavrov Xəzəryanı ölkələrin xarici işlər nazirlərinin Moskvada baş tutan toplantısından sonra keçirilən mətbuat konfransında deyib.
S. Lavrov bildirib ki, bütün sənədlər ekspertlər səviyyəsində müzakirə edilir: ""Onların konvensiya ilə yanaşı, təsdiq üçün Sammitə çıxarılmasını planlaşdırırıq. Xüsusilə görüşdə dəniz mühitinin qorunması ilə bağlı Tehran çərçivə sazişinin icrasındakı problemi qeyd etdik. Bu saziş çərçivəsində ətraf mühitə təsirin qiymətləndirilməsinə dair protokolun qəbulu barədə razılığa gəldik. Rusiya bu mövqedən çıxış edir ki, bu protokol Konvensiyaya kimi imzalana və ya imzalanma dövlət başçılarının təsdiqindən sonra da baş tuta bilər. Bugünkü görüşü pozitiv qiymətləndiririk. 20 illik işi yekunlaşdırdıq. Konvensiyanın mətni ölkə başçılarına təqdim ediləcək və ümid edirik ki, onlar tərəfindən də dəstəklənəcək"".

A.M.
www.oxu.az
"
"Sergey Lavrov: Xəzərin hüquqi statusu üzrə Konvensiya hazırdır""Böyük məmnuniyyətlə deyə bilərəm ki, Xəzərin hüquqi statusu ilə bağlı Konvensiyada açıq qalan bütün əsas məsələlərlə bağlı nəticə əldə etdik"".
Oxu.Az APA-ya istinadən xəbər verir ki, bu sözləri Rusiya xarici işlər naziri Sergey Lavrov Xəzəryanı ölkələrin xarici işlər nazirlərinin Moskvada baş tutan toplantısından sonra keçirilən mətbuat konfransında deyib.
O bildirib ki, konvensiyanın mətni faktiki olaraq hazırdır: ""Bu yaxınlarda sənədin redaktə işləri, milli dillərə tərcüməsi və hər bir ölkənin daxilində onun yüksək səviyyədə imzalanmasına hazırlıq işləri aparılacaq. Sənəd Xəzəryanı ölkələrin dövlət başçılarının 5-ci Sammitində Qazaxıstanda imzalanacaq. Ümid edirik ki, Sammit gələn ilin 1-ci yarısında baş tutacaq.
Sənəd üzərində son texniki və hüquqi işlərin yekunlaşmasından sonra Sammitin vaxtı barədə son qərar Qazaxısan rəhbərliyi tərəfindən veriləcək”.
A.M.
www.oxu.az
"
"Rusiyalı nazir: Azərbaycanla texnologiya sahəsində əməkdaşlıq proqramını genişləndirməliyikAzərbaycan Respublikasının prezidenti İlham Əliyev dekabrın 5-də Rusiya Federasiyasının rabitə və kütləvi kommunikasiyalar naziri Nikolay Nikiforovu qəbul edib.
Oxu.Az xəbər verir ki, görüşdə Azərbaycan Respublikası ilə Rusiya Federasiyası arasında ikitərəfli münasibətlərin müxtəlif sahələrdə, o cümlədən rabitə və texnologiyalar sahəsində uğurla inkişaf etdiyi qeyd olunub.
Rusiyanın rabitə və kütləvi kommunikasiyalar naziri Nikolay Nikiforov Azərbaycan prezidenti İlham Əliyevlə 2011-ci ildə Kazan şəhərində İnformasiya Texnologiyaları Parkında görüşdüklərini, o zaman prezident İlham Əliyevin orada xatirə kitabında fəaliyyət göstərməyə başlayan şirkətlərə yazdığı ürək sözlərini məmnunluqla xatırlayıb. Nikolay Nikiforov qeyd edib ki, bu gün o, azərbaycanlı həmkarı ilə ölkəmizdə fəaliyyətə başlayan bir sıra start-up layihələri ilə də artıq tanış olub. Rusiyalı qonaq iki ölkənin texnologiya sahəsində əməkdaşlıq proqramının genişlənməsinin vacibliyini qeyd edib.
Nikolay Nikiforov ""XXIII Bakutel-2017"" sərgisində 20-dən çox ölkənin, 190-dan artıq şirkətin, o cümlədən Rusiya Federasiyası şirkətlərinin və eləcə də, müxtəlif ölkələrin bir sıra nazirlərinin iştirak etdiyini vurğulayıb və bu tədbirin artıq rabitə sahəsində mütəxəssislərin ənənəvi görüş yerinə çevrildiyini məmnunluqla qeyd edib.
Prezident İlham Əliyev ""XXIII Bakutel-2017"" sərgisinin önəmini qeyd edərək, Rusiya Federasiyasının bu tədbirdə yüksək səviyyədə təmsil olunmasından məmnunluğunu ifadə edib. Bu cür sərginin artıq ənənəvi xarakter aldığını qeyd edən dövlətimizin başçısı bunu müasir texnologiyalarla bağlı beynəlxalq əhəmiyyətli bir tədbir kimi dəyərləndirib. Prezident İlham Əliyev Nikolay Nikiforovun ölkəmizə bu səfərinin əməkdaşlığın genişləndirilməsi işinə öz töhfəsini verəcəyinə ümidvar olduğunu bildirib.
Söhbət zamanı Azərbaycanın tranzit imkanlarından istifadə edilərək, poçt, TASIM layihəsi çərçivəsində əməkdaşlığımızın perspektivləri ətrafında fikir mübadiləsi aparılıb.
N.O.
www.oxu.az
"
"Zhao Azərbaycanın informasiya-kommunikasiya sahələrindəki nailiyyətlərindən danışdı Azərbaycan prezidenti İlham Əliyev dekabrın 5-də Beynəlxalq Telekommunikasiya İttifaqının baş katibi Houlin Zhaonu qəbul edib.
Oxu.Az xəbər verir ki, məlumatı Azərbaycan prezidentinin mətbuat xidməti yayıb. Görüşdə Azərbaycanla Beynəlxalq Telekommunikasiya İttifaqı arasında uzun illər uğurlu əməkdaşlığın həyata keçirildiyi vurğulanıb.
Dövlət başçısı Azərbaycanda ""XXIII Bakutel-2017"" sərgisində dünyanın bir çox ölkələrindən 190-dan artıq şirkətin iştirak etməsindən məmnunluğunu bildirərək, Beynəlxalq Telekommunikasiya İttifaqının baş katibi Houlin Zhaonun ""Bakutel-2017""-də iştirakını sərginin artıq mühüm beynəlxalq tədbirə çevrilməsinin göstəricisi kimi dəyərləndirib.
Beynəlxalq Telekommunikasiya İttifaqının baş katibi Houlin Zhao ""XXIII Bakutel-2017"" sərgisinin yüksək səviyyədə təşkil olunduğunu vurğulayaraq, prezident İlham Əliyevin rəhbərliyi ilə Azərbaycanda son illər rabitə və informasiya-kommunikasiya sahələrində nailiyyətlər əldə olunduğunu qeyd edib. Qonaq bu səfəri zamanı Azərbaycanda rabitə və informasiya-kommunikasiya sahələrində bir sıra start-up layihələri ilə tanış olduğunu və bu layihələrin bir hissəsinin reallaşacağına əminliyini bildirib.
Söhbət zamanı Azərbaycanla Beynəlxalq Telekommunikasiya İttifaqı arasında əməkdaşlığın genişləndirilməsi ilə bağlı məsələlər ətrafında fikir mübadiləsi aparılıb.
N.O.
www.oxu.az
"
"İranlı nazir İlham Əliyevə minnətdarlıq etdi – FOTOAzərbaycan prezidenti İlham Əliyev İran İslam Respublikasının rabitə və informasiya texnologiyaları naziri Məhəmməd Cavad Azəri Cəhromini qəbul edib.
Oxu.Az-ın məlumatına görə, görüşdə Azərbaycan Respublikası ilə İran İslam Respublikası arasında ikitərəfli münasibətlərin müxtəlif sahələrdə, o cümlədən rabitə və informasiyaları texnologiyaları istiqamətində uğurlu inkişafından məmnunluq bildirilib.
Prezident İlham Əliyev XXIII Bakutel-2017 sərgisinin 20 ildən artıq keçirildiyini qeyd edərək, İran şirkətlərinin bu sərgidə daim iştirak etməsindən və bu sərgidə İranın nazir səviyyəsində təmsil olunmasından məmnunluğunu ifadə edib. Bu yaxınlarda İran İslam Respublikasına səfərini xatırlayan dövlət başçısı İranın Ali Rəhbəri və İran prezidenti ilə keçirdiyi görüşlərin əlaqələrimizin inkişafına böyük töhfə verdiyini vurğulayıb.
Prezident İlham Əliyev informasiya-kommunikasiya və rabitə sahəsində əməkdaşlığın genişləndirilməsi üçün yaxşı imkanların olduğunu deyib, İranın rabitə və informasiya texnologiyaları naziri Məhəmməd Cavad Azəri Cəhrominin səfəri zamanı əməkdaşlığın perspektivləri ətrafında səmərəli müzakirələrin aparılacağına əminliyini vurğulayıb.
Məhəmməd Cavad Azəri Cəhromi isə Kirmanşah şəhərində zəlzələ ilə əlaqədar Azərbaycan Prezidentinin başsağlığı verməsi və Azərbaycanın İran xalqı ilə həmrəylik nümayiş etməsi ilə bağlı İran prezidentinin minnətdarlığını çatdırıb. Nazir ölkələrimiz arasında siyasi, iqtisadi və digər sahələrdə uğurlu əməkdaşlığın həyata keçirildiyini vurğulayaraq, bu əlaqələrimizin bundan sonra da möhkəmlənəcəyinə ümidvar olduğunu bildirib.








A.M.
www.oxu.az
"
"Deputat: Ayın sonunda əfvin olacağını gözləyirikÖlkəmizdə bir qayda olaraq dekabr ayının sonlarında əfv sərəncamı verilir. İnsanlar buna köklənib və gözləyirlər. Biz də əfv sərəncamının olacağını gözləyirik.
Oxu.Az xəbər verir ki, bunu azvision.az-a hüquq müdafiəçisi, millət vəkili Çingiz Qənizadə deyib.
Millət vəkili ilin sonunda əfvin olacağına ümid etdiyini deyib.
""Ümid edirəm ki, bu dəfə də cənab prezident çoxsaylı ailələri, insanları sevindirəcək. Biz bunu gözləyirik"", - deputat vurğulayıb.
A.M.
www.oxu.az
"
"İlham Əliyev türkiyəli naziri qəbul etdi – FOTOPrezident İlham Əliyev dekabrın 5-də Türkiyənin nəqliyyat, dənizçilik və kommunikasiya naziri Əhməd Arslanı qəbul edib.
Oxu.Az-ın məlumatına görə, görüşdə ikitərəfli münasibətlərin bütün sahələrdə, o cümlədən informasiya texnologiyaları sahəsində uğurla inkişaf etdiyi bildirilib.
Prezident İlham Əliyev Əhməd Arslanın XXIII Bakutel-2017 sərgisində iştirakının önəmini qeyd etdi, bu sərginin artıq 20 ildən çox keçirildiyini və hər dəfə də Türkiyədən olan şirkətlərin iştirak etməsindən məmnunluğunu bildirib. Nəqliyyat sahəsində əldə edilən uğurlara toxunan dövlət başçısı ölkələrimizin kommunikasiya, informasiya texnologiyaları sahəsində, xüsusilə TASIM layihəsi çərçivəsində birgə fəaliyyətinin önəmini vurğulayıb. Oktyabr ayında Türkiyə Prezidenti Rəcəb Tayyib Ərdoğanın iştirakı ilə Bakı-Tbilisi-Qars dəmir yolu layihəsinin açılış mərasimini xatırlayan dövlətimizin başçısı bildirib ki, bu tədbir bir daha Azərbaycan və Türkiyənin başladığı bütün təşəbbüslərinin gözəl nəticələr verdiyini göstərib. Prezident İlham Əliyev ölkələrimiz arasında rabitə sahəsində də birgə fəaliyyət üçün çox yaxşı imkanların olduğunu deyib.
Öz növbəsində, Əhməd Arslan XXIII Bakutel-2017 sərgisində 20-dən çox ölkənin 190-dan artıq şirkətinin iştirak etməsinin önəmini vurğulayıb. O, prezident İlham Əliyevin rəhbərliyi ilə informasiya texnologiyaları sahəsində Azərbaycanda işlərin uğurla həyata keçirildiyini qeyd edərək, bu istiqamətdə gələcəkdə regional səviyyədə birgə iş fəaliyyətinin davam etdiriləcəyinə əmin olduğunu bildirib.
Qonaq iki ölkənin müvafiq qurumları arasında səmərəli əməkdaşlığın həyata keçirildiyini vurğulayıb.








A.M.
www.oxu.az
"
"Xəzəryanı XİN başçılarının görüşündə Azərbaycandan çağırışAzərbaycanın xarici işlər naziri Elmar Məmmədyarov Moskva şəhərində keçirilən Xəzəryanı dövlətlərin xarici işlər nazirlərinin müşavirəsində iştirak edib.
Bu barədə Oxu.Az-a XİN-nin mətbuat xidmətindən məlumat verilib.  
Tədbirdə çıxış edən nazir Elmar Məmmədyarov ötən dövr ərzində danışıqlar prosesinin iştirakçıları tərəfindən konvensiya layihəsi üzrə mühüm işlər görüldüyünü, yüksək səviyyəli beştərəfli görüşlər zamanı qəbul edilmiş qərarların və əldə edilmiş razılaşmaların bütün Xəzəryanı dövlətlərin mövqelərinin mühüm dərəcədə yaxınlaşdırılmasına, ümumilikdə danışıqlar prosesinə güclü təkan verdiyini və mehriban qonşuluq münasibətlərinin daha da möhkəmləndirilməsi, məhsuldar əməkdaşlıq və Xəzər regionunda sabitliyin qorunub-saxlanması üçün tarixi əhəmiyyət kəbs etdiyini vurğulayıb.
Azərbaycanın XİN başçısı bildirib ki, Qazaxıstanda keçirilməsi planlaşdırılan Xəzəryanı ölkələrin dövlət başçılarının 5-ci zirvə toplantısına qədər bütün açıq qalan məsələlər üzrə konsensusun əldə edilməsi üçün maksimum səylərin göstərilməsi zəruridir və konsensus hamılıqla tanınmış dünya təcrübəsi və beynəlxalq dəniz hüququnun normalarının nəzərə alınması ilə əldə edilə bilər.
Nazir qeyd edib ki, göstərilən səylər Konvensiya layihəsi üzrə uzun illər aparılan işlərin nəticəsinin möhkəmləndirilməsinə xidmət etməli və Xəzər dənizində dövlətlərin qarşılıqlı fəaliyyəti və əməkdaşlığı üçün hərtərəfli hüquqi əsas yaratmalıdır. Bu əsas hüquqi sənəd Xəzər dənizində qarşılıqlı münasibətlərin gələcək arxitekturasına möhkəm təməlini təşkil edərək Xəzər regionunda sabitlik və təhlükəsizliyin daha da möhkəmləndirilməsinə şərait yaradacaq.
E.Məmmədyarov terrorçuluq, transmilli mütəşəkkil cinayətkarlıq, silahların, narkotik maddələrin qanunsuz dövriyyəsi və insan alveri, həmçinin beynəlxalq və regional stabillik və təhlükəsizliyə çağırış və təhdidlərə qarşı mübarizənin bütün Xəzəryanı dövlətlərin səylərinin birləşdirilməsini tələb etdiyini diqqətə çatdırıb.
O, ticari-iqtisadi və mədəni əlaqələrin daha da genişləndirilməsi, habelə biznes və turizmin inkişafına zəruri şəraitin yaradılması üçün sülh, rifah, sabitlik və təhlükəsizlik məkanı kimi Xəzər dənizinin qorunması üzrə birgə səylərin bundan sonra da davam etdirilməsinin vacibliyini qeyd edib. Xəzər dənizinin Xəzər regionu ölkələrinin xalqlarının rifahına və dünya enerji təhlükəsizliyinin təmin edilməsinə yönəlmiş bir çox beynəlxalq və regional layihələrin mühüm tərkib hissəsi olduğunu bildirib.
Azərbaycanın XİN rəhbəri beynəlxalq əməkdaşlığın möhkəmləndirilməsi, enerji resurslarının hasilatı və beynəlxalq bazarlara nəql edilməsi üzrə investisiya mühitinin bundan sonra da yaxşılaşdırılması, etibarlı və təhlükəsiz kommunikasiyaların yaradılması, yüksək rentabelli və ekoloji təmiz texnologiyaların cəlb edilməsi ilə bağlı məsələlərin sahilyanı dövlətlərin mühüm prioritetləri kimi qalmaqda davam etdiyini diqqətə çatdırıb.
Nazir qeyd edib ki, Azərbaycan tərəfi Xəzər dənizinin hüquqi statusu ilə bağlı bütün məsələlərin, xüsusilə də Xəzərdə regional sabitlik, təhlükəsizlik, iqtisadi və elmi-tədqiqat fəaliyyəti ilə bağlı məsələlərin Xəzəryanı dövlətlərin suveren hüquqlarına hörmət edilməsi və qarşılıqlı-faydalı tərəfdaşlıq ruhunda, eləcə də, tərəflər arasında etimadın möhkəmləndirilməsi yolu ilə həll edilməli olduğuna əmindir. O da qeyd olundu ki, etimad tədbirləri bütün Xəzəryanı dövlətlər üçün bərabər təhlükəsizlik şərtlərinin təmin edilməsindən ibarət olmalıdır. Xəzər dənizində sabitliyin möhkəmləndirilməsi bütün tərəflərin maraqlarının nəzərə alınması ilə və bir-birinin təhlükəsizliyinə xələl yetirmədən, Xəzəryanı dövlətlərin suverenliyinə, ərazi bütövlüyünə, müstəqilliyinə hörmət edilməsinə əsaslanmalıdır.
E.Məmmədyarov Xəzər dənizinin hüquqi statusu haqqında Konvensiyanın tezliklə imzalanmasının Xəzəryanı dövlətlərin müxtəlif sahələrdə, o cümlədən Xəzərin ekosisteminin mühafizə olunması məsələləri üzrə bundan sonrakı qarşılıqlı fəaliyyəti və əməkdaşlığına yönəlmiş səmərəli tədbirlərin yerinə yetirilməsinə xidmət edəcəyini müşavirə iştirakçılarının diqqətinə çatdırdı.








N.O.
www.oxu.az
"
"Məmmədyarov: Xəzərin hüquqi statusunun müəyyənləşdirilməsi üçün yaxşı imkan var""Bu gün Xəzərin hüquqi statusunun müəyyənləşdirilməsi üçün yaxşı imkan var"".
Oxu.Az-ın Report-un Rusiya bürosuna istinadən məlumatına görə, bunu Azərbaycanın xarici işlər naziri Elmar Məmmədyarov Moskvada Xəzəryanı ölkələrin XİN başçılarının 7-ci iclasında çıxış edərkən deyib.
""Əminəm ki, Xəzəryanı dövlətlər beynəlxalq hüququ nəzərə almaqla, Xəzərin statusuna dair konsensus əldə etmək üçün əllərindən gələni edəcəklər"", - E.Məmmədyarov bildirib.
N.O.
www.oxu.az
"
"Prezidentdən yeni ordenlə bağlı qanunPrezident İlham Əliyev Azərbaycan Respublikasının “Rəşadət” ordeninin təsis edilməsi ilə əlaqədar “Azərbaycan Respublikasının orden və medallarının təsis edilməsi haqqında” qanunda dəyişiklik edilməsi barədə qanunu imzalayıb.
Oxu.Az xəbər verir ki, sənədə əsasən, Azərbaycan Respublikasının “Rəşadət” ordeni təsis edilib.
Bundan başqa, “Azərbaycan Respublikasının “Rəşadət” ordeninin statutu” təsdiq edilsin və “Azərbaycan Respublikasının “Rəşadət” ordeninin təsviri” təsdiqlənib.
N.O.
www.oxu.az
"
"Moskvada Xəzəryanı ölkələrin XİN rəhbərlərinin görüşü keçirilirMoskvada Xəzəryanı ölkələrin xarici işlər nazirlərinin görüşü başlayıb.
Oxu.Az APA-ya istinadən xəbər verir ki, iclasda xarici işlər naziri Elmar Məmmədyarov da iştirak edir.
Görüşdə Xəzərin hüquqi statusu ilə bağlı yekun Konvensiya və Xəzəryanı ölkələrin dövlət başçılarının görüşünə hazırlıq məsələsi müzakirə ediləcək.
www.oxu.az
"
"Avronest PA: Azərbaycanın “Şərq tərəfdaşlığı” ilə bağlı prioritetlərinə hörmətlə yanaşırıq“Avropa İttifaqının “Şərq tərəfdaşlığı” proqramına üzv ölkələrin müxtəlif strategiyaları var”.
Oxu.Az-ın APA-nın Gürcüstan bürosuna istinadən məlumatına görə, bunu Tbilisidə keçirilən “Avropa İttifaqı və tərəfdaşları: daha güclü birlik naminə müxtəlifliyin əhatə olunması” mövzusunda beynəlxalq parlament konfransında Avronest Parlament Assambleyasının həmsədri Marian Lupu deyib. O bildirib ki, Azərbaycanın bu proqramla bağlı öz strateji baxışları var və bu, tam başadüşüləndir: “Azərbaycanın bununla bağlı prioritetlərinə hörmətlə yanaşırıq”.
Moldovalı deputat əlavə edib ki, noyabrın 24-də Brüsseldə keçirilmiş “Şərq tərəfdaşlığı” sammitində proqrama üzv müxtəlif ölkələrin müxtəlif strategiyalarına daha aydın diqqət yetirilib.
N.O.
www.oxu.az
"
"Azərbaycan Sənaye Korporasiyasının Nizamnaməsi təsdiqləndiPrezident İlham Əliyev “Azərbaycan Sənaye Korporasiyası” Açıq Səhmdar Cəmiyyətinin fəaliyyətinin təmin edilməsi ilə bağlı əlavə tədbirlər haqqında fərman imzalayıb. 
Oxu.Az-ın məlumatına görə, sərəncamla “Azərbaycan Sənaye Korporasiyası” Açıq Səhmdar Cəmiyyətinin Nizamnaməsi” təsdiq edilib.
“Aqrarkredit” Qapalı Səhmdar Cəmiyyəti Bank Olmayan Kredit Təşkilatının (bundan sonra – “Aqrarkredit” QSC) “Azərbaycan Beynəlxalq Bankı” Açıq Səhmdar Cəmiyyətindən aldığı, problemli aktivlərin (borcların) əvəzində əldə etdiyi, Azərbaycan Respublikasının ərazisində yerləşən və onun mülkiyyətində (balansında) olan əmlak, o cümlədən bu Fərmanın əlavəsində göstərilən hüquqi şəxslərə məxsus olmuş dövlət əmlakı “Azərbaycan Sənaye Korporasiyası” Açıq Səhmdar Cəmiyyətinin (bundan sonra – “ASK” ASC) mülkiyyətinə (balansına) verilib.
3. “ASK” ASC-nin nizamnamə kapitalına aşağıdakılar yönəldilsin:
3.1. “Azərbaycan Respublikasının 2017-ci il dövlət büdcəsi haqqında” Azərbaycan Respublikası Qanununun tətbiqi barədə” Azərbaycan Respublikası Prezidentinin 2016-cı il 27 dekabr tarixli 1180 nömrəli Fərmanının 1.13.2.7-ci yarımbəndində nəzərdə tutulmuş 5 (beş) milyon manat məbləğində vəsait;
3.2. bu Fərmanın 2-ci hissəsi ilə “ASK” ASC-nin mülkiyyətinə (balansına) verilən əmlak da daxil olmaqla, “Azərbaycan Beynəlxalq Bankı” Açıq Səhmdar Cəmiyyətinin kreditorlarının həmin Banka qarşı tələblərinin dövlət öhdəlikləri ilə əvəz edilməsi ilə əlaqədar Azərbaycan Respublikası Nazirlər Kabinetinin Azərbaycan Respublikasının Maliyyə Nazirliyinə ötürülməsini nəzərdə tutduğu 3854,3 milyon (üç milyard səkkiz yüz əlli dörd milyon üç yüz min) manat (Azərbaycan Respublikası Gənclər və İdman Nazirliyinin və Azərbaycan Respublikası Alternativ və Bərpa Olunan Enerji Mənbələri üzrə Dövlət Agentliyinin balansına verilmiş problemli aktivlər də nəzərə alınmaqla) həddinədək problemli aktivlər.
4. Bu Fərmanın 2-ci hissəsində nəzərdə tutulan dövlət əmlakının “ASK” ASC-nin mülkiyyətinə (balansına) verilməsini təmin etmək məqsədilə “ASK” ASC-nin və “Aqrarkredit” QSC-nin nümayəndələrindən ibarət Təhvil-Təslim Komissiyası (bundan sonra – Komissiya) yaradılsın.
5. Komissiyaya tapşırılsın ki:
5.1. bu Fərmanın 2-ci hissəsində nəzərdə tutulan dövlət əmlakının “ASK” ASC-nin mülkiyyətinə (balansına) verilməsi ilə bağlı inventarizasiya və təhvil-təslim işlərini altı ay müddətində başa çatdırsın;
5.2. bu Fərmanın 2-ci hissəsində nəzərdə tutulan dövlət əmlakının bazar qiymətinin müəyyənləşdirilməsi üçün həmin əmlakın qiymətləndirilməsi ilə bağlı qanunvericilikdə nəzərdə tutulmuş tədbirlər görsün;
5.3. bu Fərmanın 5.1-ci bəndində nəzərdə tutulan işlərin nəticəsi barədə Azərbaycan Respublikasının Prezidentinə məlumat versin.
6. Müəyyən edilsin ki:
6.1. bu Fərmanın 2-ci hissəsində və 7.5-ci bəndində nəzərdə tutulan dövlət əmlakı, “ASK” ASC-nin mülkiyyətinə (balansına) bazar qiymətləri əsas götürülməklə verilir;
6.2. bu Fərmanın 2-ci hissəsində nəzərdə tutulan dövlət əmlakının qiymətləndirilməsi üçün Komissiya müstəqil qiymətləndiricilər cəlb edə bilər;
6.3. “ASK” ASC-nin Nizamnaməsində nəzərdə tutulan nizamnamə kapitalı bu Fərmanın 2-ci hissəsinə əsasən onun mülkiyyətinə (balansına) verilmiş dövlət əmlakı və bu Fərmanın 3.1-ci bəndində nəzərdə tutulmuş vəsait hesabına formalaşır.
7. Azərbaycan Respublikasının Nazirlər Kabineti:
7.1. Azərbaycan Respublikası Prezidentinin aktlarının bu Fərmana uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etsin;
7.2. Azərbaycan Respublikası Nazirlər Kabinetinin normativ hüquqi aktlarının bu Fərmana uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat versin;
7.3. mərkəzi icra hakimiyyəti orqanlarının normativ hüquqi aktlarının bu Fərmana uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat versin;
7.4. bu Fərmanın 2-ci hissəsinə əsasən “ASK” ASC-nin mülkiyyətinə (balansına) verilən alüminium sənayesi müəssisələrinin sağlamlaşdırılması məqsədilə həmin müəssisələrin yaranmış daxili və xarici borclarının ödənilməsi istiqamətində tədbirlər görsün və bu barədə Azərbaycan Respublikasının Prezidentinə məlumat versin;
7.5. bu Fərman qüvvəyə mindikdən sonra “Aqrarkredit” QSC-nin “Azərbaycan Beynəlxalq Bankı” Açıq Səhmdar Cəmiyyətindən alınacaq problemli aktivlərin (borcların) əvəzində əldə edəcəyi, Azərbaycan Respublikasının ərazisində yerləşən və onun mülkiyyətinə (balansına) veriləcək əmlakın “ASK” ASC-nin mülkiyyətinə (balansına) verilməsini təmin etsin;
7.6. bu Fərmandan irəli gələn digər məsələləri həll etsin.
8. Azərbaycan Respublikasının Maliyyə Nazirliyi:
8.1. bu Fərmanın 10.2-ci bəndində nəzərdə tutulmuş işlərin görülməsi ilə bağlı “ASK” ASC-yə lazımi kömək göstərsin;
8.2. bu Fərmandan irəli gələn digər məsələləri həll etsin.
9. Azərbaycan Respublikasının Əmlak Məsələləri Dövlət Komitəsi:
9.1. bu Fərmanın 2-ci hissəsinə uyğun olaraq “ASK” ASC-nin mülkiyyətinə (balansına) veriləcək əmlakın müvafiq qaydada dövlət qeydiyyatına alınmasını təmin etsin;
9.2. bu Fərmanın 10.2-ci bəndində nəzərdə tutulmuş işlərin görülməsi ilə bağlı “ASK” ASC-yə lazımi kömək göstərsin;
9.3. bu Fərmandan irəli gələn digər məsələləri həll etsin.
10. “ASK” ASC:
10.1. tabeliyindəki aidiyyəti müəssisələrdə aşağıdakılarla bağlı tədbirlər görsün:
10.1.1. fəaliyyətinin təkmilləşdirilməsi və infrastruktur təminatının yaxşılaşdırılması, idarəetmə sistemlərinin müasirləşdirilməsi, bu sahədə şəffaflığın artırılması, korporativ idarəetmə prinsiplərinə əsaslanan hesabatlılıq və nəzarət sisteminin formalaşdırılması;
10.1.2. aqrar və sənaye, o cümlədən aqrar-sənaye sahələrində məhsulların istehsalı, emalı, saxlanması və satışı mərhələlərini əhatə edən səmərəli təsərrüfatçılıq sisteminin yaradılması, digər subyektlər arasında təchizat, tədarük və satış mərhələlərində koordinasiyanın təmin edilməsi;
10.1.3. kənd təsərrüfatının ənənəvi sahələrindən olan pambıqçılığın, tütünçülüyün, ipəkçiliyin inkişaf etdirilməsi, rəqabət qabiliyyətinin artırılması və ixrac imkanlarının genişləndirilməsi, həmin məhsulların istehsalı və emalı sahəsində innovativ texnologiyaların tətbiqinin dəstəklənməsi;
10.1.4. alüminium sənayesinin inkişaf etdirilməsi, alüminium istehsalının artırılması, son məhsulun istehsalına qədər texnoloji zəncir qurulması, bu sahənin rəqabət qabiliyyətinin artırılması və ixrac imkanlarının genişləndirilməsi;
10.2. alüminium sənayesinin yerli xammal və materiallarla təchizatını təmin etmək və idxaldan asılılığını aradan qaldırmaq üçün yerli və xarici ekspertlər cəlb etməklə tədqiqatlar aparılması, texniki-iqtisadi əsaslandırılmanın hazırlanması, ekoloji təmiz istehsal texnologiyasının seçilməsi və onun sənayedə tətbiqinin sınaqdan keçirilməsi, alunitin kompleks sənaye emalının təşkili, habelə ölkə ərazisində neft koksundan istifadə etməklə anod bloklarının istehsalı imkanlarını araşdıraraq, təkliflərini Azərbaycan Respublikasının Prezidentinə təqdim etsin;
10.3. bu Fərmanın 5-ci və 6-cı hissələrinin tələbləri nəzərə alınmaqla, bu Fərmanın 2-ci hissəsində nəzərdə tutulan dövlət əmlakının “ASK” ASC-nin mülkiyyətinə (balansına) verilməsi başa çatdıqdan sonra “ASK” ASC-nin nizamnamə kapitalının artırılması ilə bağlı təkliflərini Azərbaycan Respublikasının Prezidentinə təqdim etsin;
10.4. bu Fərmandan irəli gələn digər məsələləri həll etsin.
11. “Aqrarkredit” QSC:
11.1. mülkiyyətindəki (balansındakı) əmlakın bu Fərmanın tələblərinə uyğun olaraq “ASK” ASC-nin mülkiyyətinə (balansına) verilməsinin təmin olunması ilə bağlı tədbirlər görsün;
11.2. bu Fərmanın 2-ci hissəsinə və 7.5-ci bəndinə uyğun olaraq “ASK” ASC-nin mülkiyyətinə (balansına) verilən əmlakın bazar dəyəri ilə həmin əmlakın “Azərbaycan Beynəlxalq Bankı” Açıq Səhmdar Cəmiyyətindən alındığı balans dəyəri arasında fərq yaranacağı təqdirdə, həmin fərqi “Aqrarkredit” QSC-nin mənfəət və ya zərərinə və ya digər məcmu gəlirinə aid etsin;
11.3. bu Fərmanın 3.2-ci bəndində nəzərdə tutulan problemli aktivlərin “ASK” ASC-yə ötürülməsi barədə altı ayda bir dəfə Azərbaycan Respublikasının Maliyyə Nazirliyinə məlumat versin;
11.4. bu Fərmandan irəli gələn digər məsələləri həll etsin.
12. Azərbaycan Respublikasının Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Fərmana uyğunlaşdırılmasını təmin edib Azərbaycan Respublikasının Nazirlər Kabinetinə məlumat versin.
13. Mərkəzi və yerli icra hakimiyyəti orqanlarına, dövlət adından yaradılan publik hüquqi şəxslərə və səhmlərinin (paylarının) nəzarət zərfi dövlətə məxsus olan hüquqi şəxslərə tapşırılsın ki, bu Fərmandan irəli gələn vəzifələrin icrası ilə bağlı “ASK” ASC-nin və Komissiyanın fəaliyyətinə lazımi kömək göstərilməsini, onların müraciəti əsasında zəruri məlumatların və sənədlərin təqdim olunmasını təmin etsinlər.
S.B.
www.oxu.az
"
"Prezident: Kənd təsərrüfatının inkişafı prioritet məsələdir“Xüsusilə indiki şəraitdə bu məsələyə xüsusi diqqət göstəririk. Kənd təsərrüfatının inkişafı prioritet məsələdir. Mənə verilən məlumata görə, ölkədə 400 hektardan çox sahədə yeni istixana kompleksləri salınır. Burada yetişdiriləcək bütün məhsulların, demək olar ki, hamısı xaricə ixrac olunacaq. Biz özümüzü tərəvəzlə təmin etmişik”.
Oxu.Az xəbər verir ki, bunu prezident İlham Əliyev Xəzər rayonunun Zirə qəsəbəsində “BAKU AGROPARK”ın birinci mərhələsi çərçivəsində görülən işlərlə tanış olarkən deyib.
Dövlət başçısı qeyd edib ki, bu ilin 10 ayı ərzində ölkəyə pomidor ixracından 130 milyon dollar vəsait gəlib: “Əgər növbəti mərhələdə 400 hektar yeni istixana komplekslərini istifadəyə versək, bu, bizim ixrac imkanlarımızı qat-qat artıracaq. Bu isə həm də yeni iş yerləri deməkdir”. 
N.O.
www.oxu.az
"
"Azərbaycan Beynəlxalq Hərbi Tibb Komitəsinin tamhüquqlu üzvü seçildiHindistanın paytaxtı Nyu-Dehlidə keçirilən Beynəlxalq Hərbi Tibb Komitəsinin 42-ci Ümümdünya Konqresində Azərbaycan Respublikası bu komitənin tamhüquqlu üzvü seçilib.
Bu barədə Oxu.Az-a Müdafiə Nazirliyinin mətbuat xidmətindən məlumat verilib.
Müdafiə Nazirliyi Tibb Baş İdarəsinin rəisi, general-mayor Natiq Əliyev isə Beynəlxalq Hərbi Tibb Komitəsində Azərbaycan Respublikasının Milli nümayəndəliyinin rəhbəri təyin edilib. 
Tədbir çərçivəsində Azərbaycan nümayəndə heyətinin Türkiyə və Böyük Britaniyadan olan həmkarları ilə görüşləri keçirilib. Tərəflər bu görüşlərdə qarşılıqlı maraq doğuran məsələlərə dair fikir mübadiləsi aparıblar.
Qeyd edək ki, 1921-ci ildə Belçika Krallığında yaradılan Beynəlxalq Hərbi Tibb Komitəsi Cenevrə Konvensiyalarının prinsiplərini daha dolğun yerinə yetirmək və hərbi təbabət sahəsində elmi məlumat mübadiləsini təmin etmək məqsədilə təsis edilib.
Hazırda 112 dövlətin üzv olduğu Beynəlxalq Hərbi Tibb Komitəsinin əsas vəzifəsi hərbi tibb sahəsində texnoloji və elmi təcrübə mübadilələrini təşviq etməkdir.
N.О.
www.oxu.az
"
"Ziyafət Əsgərov: İşğal olunmuş Qarabağda cinayətkar qruplaşmalar fəaliyyət göstərir""Narkotik vasitələrin qeyri-qanuni dövriyyəsi ilə terrorizmin maliyyələşdirilməsi arasında açıq əlaqəni qeyd etməmək mümkün deyil"".
Oxu.Az-ın Report-un Rusiya bürosuna istinadən məlumatına görə, bunu Milli Məclis  sədrinin birinci müavini Ziyafət Əsgərov Rusiya Dövlət Dumasında keçirilən ""Parlamentarilər narkotiklərə qarşı"" adlı beynəlxalq konfransda çıxış edərkən deyib.
Onun sözlərinə görə, narkotik ticarəti daha çox hökumətin nəzarət edə bilmədiyi ərazilərdə çiçəklənir.
""Müxtəlif şüarlar, o cümlədən ""millətlərin öz müqəddəratını təyinetmə hüququ"" adı altında suveren dövlətlərin ərazisində ""boz zonalar"" yaranması və narkotik maddələrin qanunsuz dövriyyəsi də daxil olmaqla, qanunazidd hər cür fəaliyyət həyata keçirilməsi faktı həyəcan təbili çalmağa əsas verir. Bu baxımdan, Azərbaycanı Dağlıq Qarabağdakı vəziyyət ciddi narahat edir. İşğal nəticəsində bu bölgədə ölkənin mərkəzi orqanlarının işi tamamilə mümkünsüzdür və bu hal müxtəlif cinayətkar qruplaşmaların, o cümlədən narkotiklərin istehsalı və ticarəti üzrə ixtisaslaşan qruplaşmaların fəaliyyət göstərməsi üçün əlverişli mühit yaradır"", - deyə Ziyafət Əsgərov bildirib.








N.O.
www.oxu.az
"
"“Heydər Əliyev və Azərbaycan iqtisadiyyatının inkişaf strategiyası” mövzusunda elmi-praktik seminar - FOTOHeydər Əliyev Mərkəzinin  “Heydər Əliyev irsi: elmi-praktik seminarlar” layihəsi çərçivəsində növbəti seminar dekabrın 4-də Masallı rayonunda keçirilib.
Mərkəzdən Oxu.Az-a verilən xəbərə görə, budəfəki seminar “Heydər Əliyev və Azərbaycan iqtisadiyyatının inkişaf strategiyası” mövzusunu əhatə edib.
Azərbaycan Respublikasının Birinci vitse-prezidentinin köməkçisi, Heydər Əliyev Mərkəzinin direktoru Anar Ələkbərov 2014-cü ildən etibarən keçirilən elmi-praktik seminarlar layihəsi çərçivəsində bir sıra maraqlı mühazirələrin oxunduğunu, ölkəmizin tanınmış ziyalılarının, alimlərinin ümummilli lider Heydər Əliyevin zəngin fəaliyyəti haqqında danışaraq ictimaiyyəti, xüsusilə də gəncləri ulu öndərin xidmətləri haqqında yeni faktlarla tanış etdiklərini bildirib.
Anar Ələkbərov Heydər Əliyev irsinin tədqiqi və daha geniş auditoriyada təbliği, gənclərin tarixi keçmişinə bağlı ruhda böyüməsi, onlara vətənpərvərlik hisslərinin aşılanması məqsədilə 2015-ci ildən etibarən Heydər Əliyev Mərkəzi tərəfindən müxtəlif qurumların tərkibində Heydər Əliyev məktəblərinin yaradıldığını da qeyd edib.
Ötən müddətdə Azərbaycan Respublikasının Prezidenti yanında Dövlət İdarəçilik Akademiyasında Heydər Əliyev İdarəçilik Məktəbi, Azərbaycan Dövlət Mədəniyyət və İncəsənət Univeritetində “Heydər Əliyev Mədəniyyət və İncəsənət Məktəbi”, Masallı rayonunda “ASAN Həyat” kompleksinin nəzdində “Heydər Əliyev İncəsənət Məktəbi” yaradılıb. Bugünkü məşğələnin də canlı telekörpü vasitəsilə Azərbaycan Respublikasının Prezidenti yanında Dövlət İdarəçilik Akademiyasında, Azərbaycan Dövlət Mədəniyyət və İncəsənət Universitetində, Sumqayıt şəhərindəki Heydər Əliyev Mərkəzində ümumilikdə 800-dən çox iştirakçı tərəfindən izlənildiyini deyib.
“Heydər Əliyev həm sovet dönəmində, həm də müstəqillik illərində iqtisadiyyatın inkişafına böyük önəm verirdi. Ümummilli liderin fikrincə, iqtisadiyyatı güclü olan dövlət hər şeyə qadirdir və istənilən müstəqilliyin əsasında iqtisadiyyat durur”, - deyən Anar Ələkbərov Heydər Əliyevin bu sahədəki xidmətləri barədə ümummilli lider Heydər Əliyevlə uzun illər çiyin-çiyinə çalışmış iqtisadçı-alim, akademik Ziyad Səmədzadənin mühazirəsinin əhəmiyyətli olacağını bildirib.
Milli Məclisinin deputatı, akademik Ziyad Səmədzadə mühazirəsində Heydər Əliyevin həm  sovet dövründə, həm də müstəqillik illərində Azərbaycan iqtisadiyyatının inkişafı üçün tarixi xidmətlərindən söz açıb. 
Akademikin sözlərinə görə, Heydər Əliyev sübut etdi ki, Azərbaycan suveren dövlət kimi öz təbii sərvətlərinin sahibidir və tarixin ona verdiyi bu şansdan xalqının mənafeyi naminə  uğurla istifadə edilməlidir. O, neft siyasətini ümumi inkişaf strategiyası, hüquqi demokratik cəmiyyətin prinsipləri ilə əlaqələndirib, milli mənafelər, investisiya  mühitinin yaxşılaşması üçün zəruri tədbirlər həyata keçirdi, Amerika və Avropanı Azərbaycanın maraqlarına cəlb edib.
Ziyad Səmədzadə Heydər Əliyev Fondunun “Regional İnkişaf” İctimai Birliyini təsis etməsinin əhəmiyyətli addım olduğunu bildirib. 
Elmi-praktik seminar iştirakçıların sualları ətrafında müzakirələrlə davam edib. Bu müzakirələrdə Azərbaycan Respublikasının Prezidenti yanında Dövlət İdarəçilik Akademiyasının Heydər Əliyev Dövlət İdarəçiliyi Məktəbi, Azərbaycan Dövlət Mədəniyyət və İncəsənət Universitetinin “Heydər Əliyev Mədəniyyət və İncəsənət Məktəbi”, Sumqayıt şəhərindəki Heydər Əliyev Mərkəzindəki dinləyicilər də iştirak edib.


















































A.S.
www.oxu.az
"
"Novruz Məmmədov: Beynəlxalq aləm proseslərin arxasınca sürünür“Beynəlxalq aləmdə gedən prosesləri izlədikdə, təəssüflər olsun, belə qənaətə, nəticəyə gəlmək olur ki, başda BMT olmaqla, beynəlxalq təşkilatlar, İttifaqlar və planetin aparıcı ölkələri, liderlər hadisələrin, proseslərin qarşısını almaq, onları qabaqlamaq əvəzinə, onların arxasınca sürünürlər”.
Oxu.Az-ın məlumatına görə, bunu Azərbaycan prezidentinin xarici siyasət məsələləri üzrə köməkçisi-şöbə müdiri Novruz Məmmədov özünün “Facebook” səhifəsində yazıb.
“İntellekt və inkişafın indiki səviyyədə olduğunu nəzərə aldığımız zaman belə vəziyyət müasir beynəlxalq münasibətlərin böyük və təhlükəli problemidir. Beynəlxalq birliyin iqlim dəyişikliyi probleminə münasibəti də bu xarakterlidir”, - deyə o bildirib.
N.O.
www.oxu.az
"
"PA rəsmisi: Aİ-nin separatizmə münasibəti Avropa ölkələri üçün bumeranqa çevrilməkdədir""Avropa İttifaqının ötən illərdə separatizmə münasibəti Avropa ölkələri üçün bumeranqa çevrilməkdədir”.
Oxu.Az-ın məlumatına görə, bunu Azərbaycan prezidentinin xarici siyasət məsələləri üzrə köməkçisi-şöbə müdiri Novruz Məmmədov özünün “Facebook” səhifəsində yazıb.
“Tarixin bir qanunu belədir: Böyüklərin böyük səhvləri özlərinə problemə çevrilir”, - deyə o qeyd edib.
N.O.
www.oxu.az
"
"İlham Əliyev Zirə qəsəbəsində - YENİLƏNİBAzərbaycan prezidenti İlham Əliyev Xəzər rayonunun Zirə qəsəbəsində “BAKU AGROPARK”ın birinci mərhələsi çərçivəsində görülən işlərlə tanış olub.
Oxu.Az-ın məlumatına görə, iqtisadiyyat naziri Şahin Mustafayev və sahibkar Səməd Qurbanov dövlət başçısına Aqropark barədə məlumat veriblər.
Bildirilib ki, “BAKU AGROPARK” MMC-nin müasir istixana kompleksinin ümumi layihə dəyəri 68 milyon manata yaxındır. İkinci mərhələdə daha 10 hektar sahədə şüşə tipli müasir istixana və 1 hektar sahədə şitilxananın tikilməsinə 24,7 milyon manat, üçüncü mərhələdə isə 10 hektar sahədə şüşə tipli müasir istixananın yaradılmasına 21 milyon manat investisiya qoyulacaq. Hazırda ölkədə 3 min hektara yaxın sahədə mövcud və tikilməkdə olan istixana təsərrüfatları var. Bunun 2463 hektarı mövcud, 463 hektarı isə tikilməkdə olan istixana təsərrüfatlarıdır. Fəaliyyətdə olan istixana təsərrüfatlarından bu il avqustun 1-dək 302,3 min ton tərəvəz məhsulları yığılıb.
İstehsal olunan məhsullar “Tomat.az” brendi ilə ixrac edilir. Hazırda kompleksdə 140 nəfər işlə təmin olunub. Müəssisə tam fəaliyyətə başladıqdan sonra yeni iş yerlərinin sayı da artacaq.
Prezident İlham Əliyev müəssisənin kollektivi ilə görüşüb.





































































































***
10:41
Prezident İlham Əliyev dekabrın 4-də Xəzər rayonunun Zirə qəsəbəsində “BAKU AGROPARK”da görülən işlərlə tanış olub.
Oxu.Az-ın xəbərinə görə, bu barədə prezidentin mətbuat xidməti məlumat yayıb.
N.O.
www.oxu.az
"
"İlham Əliyev Aİ nümayəndəsi ilə Qarabağı müzakirə etdiAzərbaycan prezidenti İlham Əliyev Avropa İttifaqının Cənubi Qafqaz üzrə yeni təyin edilmiş xüsusi nümayəndəsi Toivo Klaarın başçılıq etdiyi nümayəndə heyətini qəbul edib.
Oxu.Az xəbər verir ki, Bakıya ilk dəfədir gəldiyini və burada şahidi olduğu inkişaf proseslərinin onda böyük təəssürat yaratdığını deyən Toivo Klaar Azərbaycan ilə daha yaxından tanış olmaqda maraqlı olduğunu vurğulayıb.
Dövlət başçısı T. Klaarın Azərbaycana, o cümlədən ölkəmizin regionlarına gələcəkdə də tez-tez səfərlər edəcəyinə ümidvar olduğunu bildirib və ona fəaliyyətində uğurlar arzulayıb.
Görüşdə Ermənistan-Azərbaycan, Dağlıq Qarabağ münaqişəsinin hazırkı vəziyyəti və münaqişənin həlli ilə bağlı danışıqlar prosesi ətrafında fikir mübadiləsi aparılıb.
A.M.
www.oxu.az
"
"Azərbaycan XİN rəhbəri Rusiyaya getdiXarici işlər naziri Elmar Məmmədyarov 4-5 dekabr tarixlərində Xəzəryanı dövlətlərin xarici işlər nazirlərinin 7-ci müşavirəsində iştirak etmək üçün Rusiya Federasiyasına işgüzar səfərə yola düşüb.
XİN-in mətbuat xidmətindən Oxu.Az-a verilən məlumata görə, tədbir çərçivəsində Elmar Məmmədyarovun çıxışı nəzərdə tutulub.
N.О.
www.oxu.az
"
"Milli Məclisin payız sessiyasının sonuncu iclasının vaxtı açıqlandıAzərbaycan Milli Məclisinin (MM) 2017-ci ildə və payız sessiyasında keçiriləcək sonuncu plenar iclasının tarixi açıqlanıb.
Oxu.Az-ın Report-a istinadən xəbərinə görə, MM-in sonuncu plenar iclası dekabrın 29-da olacaq.
Bu tarixə qədər parlamentin daha iki plenar iclası keçiriləcək. Həmin iclaslar dekabrın 15-də və 22-də olacaq.
Qeyd edək ki, MM-in sonuncu plenar iclası dekabrın 1-də keçirilib.
N.О.
www.oxu.az
"
"Finlandiyadan Avropa İttifaqına yay vaxtına keçidlə bağlı təklifFinlandiya gələn həftə Avropa İttifaqına yay vaxtına və müvafiq olaraq qış vaxtına keçidin ləğvi ilə bağlı layihə təqdim edəcək. 
Oxu.Az-ın məlumatına əsasən, Estoniyanın iqtisadiyyat naziri Kadri Simson bildirib ki, finlər bu cür keçidin ilk növbədə sağlamlığa zərər vurduğuna əsaslanırlar. 
Simson qeyd edib ki,  Avropa parlamenti bir vaxtdan digərinə keçidin mənfi və müsbət tərəflərini araşdırmaqla bağlı tapşırıq verib.
N.O.
www.oxu.az
"
"Aİ-nin Cənubi Qafqaz üzrə yeni xüsusi nümayəndəsinin Azərbaycana səfəri başladıAvropa İttifaqının (Aİ) Cənubi Qafqaz və Gürcüstan böhranı üzrə xüsusi nümayəndəsi Tojvo Klaarın  Azərbaycana səfəri başlayıb.
Oxu.Az-ın Report-a istinadən məlumatına görə, xüsusi nümayəndənin səfəri iki gün davam edəcək. 
Səfər çərçivəsində T.Klaar Azərbaycan rəhbərliyi ilə görüşlər keçirəcək.
T.Klaar bu vəzifəyə təyin olunduqdan sonra ilk dəfədir Bakıya gəlir. 
Xatırladaq ki, bu ilin noyabrın 13-də Avropa İttifaqı Şurası onun Aİ-nin Cənubi Qafqaz və Gürcüstan böhranı üzrə xüsusi nümayəndəsi vəzifəsinə təyinatını təsdiqləyib.
T.Klaar 2014-cü il iyulun 8-dən bu vəzifəni tutan səfir Herbert Zalberi əvəz edib.
N.О.
www.oxu.az
"
"Türkiyə prezidenti: Ermənistan ticarət yollarından kənarda qalmağa davam edəcək""Ermənistan ticarət yollarından kənarda qalıb və qalmağa davam edəcək"".
Oxu.Az APA-ya istinadən xəbər verir ki, bunu bu gün Türkiyə prezidenti Rəcəb Tayyib Ərdoğan Ağrıda sədri olduğu hakim Ədalət və İnkişaf Partiyasının yerli təşkilatının konfransında çıxışı zamanı bildirib.
R. T. Ərdoğan deyib ki, Ermənistan xüsusən də erməni diasporunun təsiri ilə israrla Türkiyə ilə dostluq kanallarını qapalı saxlamaqdadır: ""Buna görə Ermənistan ticarət yollarından kənarda qalıb və qalmağa da davam edəcək. Ancaq Ermənistandan fərqli olaraq Gürcüstan bir körpü vəzifəsini yerinə yetirərək özünə aydın bir gələcək inşa edib. Bizimlə dost olanlar qazanar, düşmən olanlar itirər"".
A.M.
www.oxu.az
"
"İlham Əliyev yeni icra başçısı təyin etdi – SƏRƏNCAM + VİDEOAzərbaycan Prezidenti İlham Əliyev Yaşar Qəhrəman oğlu Məmmədovun Quba Rayon İcra Hakimiyyətinin başçısı vəzifəsindən azad olunması haqqında sərəncam imzalayıb. 
Oxu.Az xəbər verir ki, dövlət başçısının digər sərəncamı ilə Ziyəddin İsmayıl oğlu Əliyev Quba Rayon İcra Hakimiyyətinin başçısı təyin edilib.
Qeyd edək ki, Z.Əliyev əvvələr “Azəravtoyol” Açıq Səhmdar Cəmiyyətində işləyib. Prezident İlham Əliyevin 21 fevral 2017-ci il tarixli sərəncamı ilə “Əməkdar mühəndis” fəxri adına layiq görülüb.

S.B.
www.oxu.az
"
"Xaricdə yaşayan Azərbaycan vətəndaşlarının ölkəyə giriş-çıxış qaydaları dəyişdiNazirlər Kabineti 2012-ci il 12 yanvar tarixli 5 nömrəli qərar ilə təsdiq edilmiş 1 nömrəli əlavə - “Giriş-çıxış və qeydiyyat” idarələrarası avtomatlaşdırılmış məlumat-axtarış sisteminin istismarının təşkili Qaydaları”na dəyişikliklər edib.
Oxu.Az “Report”a istinadən xəbər verir ki, qaydalara aşağıdakı məzmunda 5.9-cu və 6.5- 1-ci bəndlər əlavə edilib:
“5.9. “E-qeyri-rezident” altsistemi - “Giriş- çıxış və qeydiyyat” idarələrarası avtomatlaşdırılmış məlumat-axtarış sistemində yaradılan, qeyri-rezidentlərin elektron imza verilməsi barədə müraciətlərini qəbul və təhlil edən, onlara “virtual FİN” verən, habelə “virtual FİN” verilmiş qeyri-rezidentlərin reyestrini aparan altsistem.
6.5-1. “Xarici ölkədə daimi yaşayan Azərbaycan Respublikasının vətəndaşları, xarici ölkədə fəaliyyət göstərən hüquqi şəxslər” informasiya resursu üzrə:
6.5-1.1. “www.azexport.az” internet portalından “E-qeyri-rezident” altsisteminə təqdim edilən xarici ölkədə daimi yaşayan Azərbaycan Respublikası vətəndaşlarının şəxsiyyətini təsdiq edən sənədin (pasport və ya şəxsiyyət vəsiqəsi) fotoşəkil olan səhifəsinin skan edilmiş surəti, xarici ölkədə fəaliyyət göstərən hüquqi şəxslərin nümayəndələrinin şəxsiyyətini təsdiq edən sənədin (pasport və ya şəxsiyyət vəsiqəsi) fotoşəkil olan səhifəsinin və qeyri-rezident adından çıxış etmək səlahiyyəti verən etibarnamənin skan edilmiş surəti, habelə elektron imza sertifikatının verilməsi və ya verilməsindən imtina edilməsi (“virtual FİN”in ləğv edilməsi) ilə bağlı məlumatlar;
6.5-1.2. Azərbaycan Respublikasına gələn xarici ölkədə daimi yaşayan Azərbaycan Respublikasının vətəndaşları, xarici ölkədə fəaliyyət göstərən hüquqi şəxslər barədə məlumat yaradan altsistemlər.”.
S.B.
www.oxu.az
"
"İlham Əliyevdən hərbi xidmətə çağırışla bağlı – SƏRƏNCAMPrezident İlham Əliyev Azərbaycan vətəndaşlarının 2018-ci il yanvarın 1-dən 30-dək müddətli həqiqi hərbi xidmətə çağırılması və müddətli həqiqi hərbi xidmət hərbi qulluqçularının ehtiyata buraxılması haqqında sərəncam imzalayıb.
Oxu.Az-ın məlumatına görə, sərəncama əsasən, 2000-ci ildə doğulmuş və çağırış gününədək (həmin gün də daxil olmaqla) 18 yaşı tamam olmuş, habelə 1983-1999-cu illərdə doğulmuş, yaşı 35-dək olan, Azərbaycan Respublikasının Silahlı Qüvvələrində müddətli həqiqi hərbi xidmət keçməmiş, müddətli həqiqi hərbi xidmətə çağırışdan möhlət hüququ olmayan və ya müddətli həqiqi hərbi xidmətə çağırışdan azad edilməmiş Azərbaycan Respublikası vətəndaşları 2018-ci il yanvarın 1-dən 30-dək müddətli həqiqi hərbi xidmətə çağırılacaqlar.
Həmçinin “Hərbi vəzifə və hərbi xidmət haqqında” Azərbaycan Respublikası Qanununun 38.1.1-ci maddəsində nəzərdə tutulmuş xidmət müddətini keçmiş müddətli həqiqi hərbi xidmət hərbi qulluqçuları 2018-ci il yanvarın 1-dən 30-dək ehtiyata buraxılacaq.
S.B.
www.oxu.az
"
"""Asiyanın ürəyi-İstanbul prosesi""nin nazirlər toplantısının Bakı Bəyannaməsi qəbul olunub""Asiyanın ürəyi-İstanbul prosesi""nin 7-ci nazirlər toplantısının yekununda Bakı Bəyannaməsi qəbul olunub.
Oxu.Az APA-ya istinadan xəbər verir ki, bu gün Bakıda ""Asiyanın ürəyi-İstanbul prosesi""nin 7-ci nazirlər toplantısı keçirilib.
 
Toplantının açılış mərasimində Azərbaycan prezidenti İlham Əliyev, Əfqanıstan prezidenti Əşrəf Qəni, Azərbaycan, Əfqanıstan, Türkiyə, Pakistan, Hindistan, İran xarici işlər nazirləri, bir sıra ölkələrin rəsmi şəxslər, beynəlxalq təşkilatların nümayəndələri iştirak ediblər.
 
Növbəti toplantının gələn il Türkiyədə keçirilməsi nəzərdə tutulur.
Э.Ш.
www.oxu.az
"
"Sekuta: Azərbaycan regionda təhlükəsizliyin təminatı üçün daha böyük rol oynamağa qadirdir""ABŞ regionda və daha geniş coğrafiyada sabitliyi və rifahı daha da gücləndirmək üçün ""Asiyanın qəlbi"" prosesi çərçivəsində birgə işləməyə  həmişə sadiqdir"". 
Oxu.Az-ın APA-ya istinadən xəbərinə görə, bunu ABŞ-ın Azərbaycandakı səfiri Robert Sekuta deyib.
Azərbaycanın ""Asiyanın qəlbi"" prosesindəki önəmli rolunu alqışlayan səfir bildirib ki, ABŞ Azərbaycanın Əfqanıstanda sülhün bərpası üçün fəaliyyətini dəstəkləyir: ""ABŞ və Azərbaycanın əməkdaşlıq etdiyi sahələrdən biri də təhlükəsizlik və əmin-amanlığın təminatıdır. Əfqanıstanla bağlı da ABŞ və Azərbaycan bir sıra işlər görüb. Azərbaycan göstərir ki, həm Əfqanıstanda, həm də regionda təhlükəsizliyin təminatı üçün daha böyük rol oynamağa qadirdir"".
Səfir qeyd edib ki, ABŞ bütün ölkələri terrorla mübarizədə Əfqanıstana dəstəyə çağırır və bu prosesin irəli aparılmasını, möhkəmləndirilməsini arzulayır. 
N.O.
www.oxu.az
"
"Siyasi partiyalara ayrılan vəsait artırılırAzərbaycanda siyasi partiyalar üçün dövlət büdcəsindən ayrılan vəsait 500 min manat və yaxud 19,2% artırılaraq 3,1 mln. manata çatdırılır.
Oxu.Az Report-a istinadən xəbər verir ki, bu barədə maliyyə naziri Samir Şərifov məlumat verib.
O həmçinin bildirib ki, büdcədən qeyri-hökumət təşkilatlarına ayrılan vəsaitin də 600 min manat və yaxud 12% artırılaraq 5,6 mln. manata çatdırılması nəzərdə tutulub. 
E.Ə.
www.oxu.az
"
"Aİ-nin xüsusi nümayəndəsi Ermənistan prezidenti ilə Qarabağ münaqişəsindən danışıbErmənistan prezidenti Serj Sarkisyan Avropa İttifaqının Cənubi Qafqaz və Gürcüstan böhranı üzrə xüsusi nümayəndəsi Toyvo Klaarı qəbul edib.
Oxu.Az Report-a istinadən xəbər verir ki, bu haqda ölkə prezidentinin mətbuat xidməti məlumat yayıb.
Toyvo Klaar görüşdə bildirib ki, onun əsas vəzifəsi Dağlıq Qarabağ münaqişəsinin dinc yolla həllində ATƏT-in Minsk qrupu həmsədrləri ilə qarşılıqlı fəaliyyət göstərməkdir. O, münaqişənin dinc yolla həlli prosesinə töhfə vermək üçün çalışacağını bildirib. 
Xatırladaq ki, Tojvo Klaar gələn həftə Azərbaycana səfər edəcək.
Dekabrın 4-5-də baş tutacaq səfər çərçivəsində T.Klaar bir sıra Azərbaycan rəsmiləri ilə görüşlər keçirəcək.
N.O.
www.oxu.az
"
"XİN: Azərbaycan Əfqanıstanda hərbi qulluqçuların sayını artıracaqXarici işlər naziri Elmar Məmmədyarov “Asiyanın Qəlbi” - İstanbul Prosesi çərçivəsində Bakıda keçirilən VII Nazirlər Konfransı çərçivəsində NATO-nun Əfqanıstan üzrə ali mülki nümayəndəsi Kornelius Zimmermanı qəbul edib.
XİN-in mətbuat xidmətindən Oxu.Az-a verilən xəbərə görə, E. Məmmədyarov Azərbaycanın NATO-nun Qətiyyətli Dəstək Missiyasında iştirakı, eləcə də, Əfqanıstan nümayəndələrinin idarəçilik, silahlı qüvvələr üzərində mülki nəzarət, mina təmizləmə, hüquq-mühafizə, hərbi sahədə qabiliyyətlərinin artırılması məqsədilə həyata keçirdiyi təlim və kurslardan söz açıb və bu dəstəyin davam etdiriləcəyini bildirib.
Nazir Azərbaycan prezidenti İlham Əliyevin keçən həftə Brüsseldə NATO-nun baş katibi Yens Stoltenberqlə görüşündə qeyd etdiyi kimi, Əfqanıstanda sülh, təhlükəsizlik və sabitliyə daha da artıq töhfə vermək üçün orada xidmət edən hərbi qulluqçuların sayının artırılacağını diqqətə çatdırıb. 
K. Zimmerman Əfqanıstanın Bərpası Xüsusi Fonduna və Əfqanıstan Milli Ordusu üzrə Etimad Fonduna Azərbaycan hökumətinin etdiyi yardımları yüksək qiymətləndirib.



N.О.
www.oxu.az
"
"Aİ-nin Cənubi Qafqaz üzrə yeni xüsusi nümayəndəsi Azərbaycana səfər edəcəkAvropa İttifaqının Cənubi Qafqaz və Gürcüstan böhranı üzrə xüsusi nümayəndəsi Tojvo Klaar gələn həftə Azərbaycana səfər edəcək.
Oxu.Az xəbər verir ki, Aİ-nin Azərbaycandakı nümayəndəliyindən Report-a verilən məlumata görə, dekabrın 4-5-də baş tutacaq səfər çərçivəsində T.Klaar bir sıra Azərbaycan rəsmiləri ilə görüşlər keçirəcək.
Bu, T.Klaarın bu vəzifəyə təyin olunduqdan sonra Bakıya ilk səfəridir.
Xatırladaq ki, noyabrın 13-də Avropa İttifaqı Şurası onun Aİ-nin Cənubi Qafqaz və Gürcüstan böhranı üzrə xüsusi nümayəndəsi vəzifəsinə təyinatını təsdiqləyib.
Toyvo Klaar 2014-ci il iyulun 8-dən bu vəzifəni tutan səfir Herbert Zalberi əvəz edib.
N.О.
www.oxu.az
"
"Zərif: Azərbaycan və İran arasında ikitərəfli əməkdaşlıq əlaqələri uğurla inkişaf edir - VİDEO Azərbaycan Respublikasının prezidenti İlham Əliyev dekabrın 1-də İran İslam Respublikasının xarici işlər naziri Məhəmməd Cavad Zərifi qəbul edib.
Oxu.Az xəbər verir ki, xarici işlər naziri Məhəmməd Cavad Zərif İran prezidenti Həsən Ruhaninin salamlarını dövlətimizin başçısına çatdırıb. 
Məhəmməd Cavad Zərif Bakıda keçirilən “Asiyanın Qəlbi – İstanbul Prosesi” çərçivəsində “Gücləndirilmiş Asiyanın Qəlbi regionuna doğru təhlükəsizlik və iqtisadi bağlantılar” mövzusunda 7-ci nazirlər konfransının təşkili ilə bağlı göstərilən qonaqpərvərliyə görə prezident İlham Əliyevə minnətdarlıq edib. O, İran ilə Azərbaycan arasında ikitərəfli münasibətlərin müxtəlif sahələrdə uğurla inkişaf etdiyini deyib və əlaqələrin genişləndirilməsi işində Azərbaycan prezidentinin verdiyi dəstəyə görə təşəkkürünü bildirib. Ölkələrimiz arasında siyasi dialoqun gücləndirilməsində böyük irəliləyişlərin əldə edildiyini deyən iranlı nazir iqtisadi əməkdaşlığımızın da genişləndirilməsi üçün yaxşı imkanların olduğunu deyib. Məhəmməd Cavad Zərif Azərbaycan ilə İranın üçtərəfli formatlarda iştirakının önəmini qeyd edib.
Prezident İlham Əliyev İrana son səfərini məmnunluqla xatırlayaraq orada keçirilən üçtərəfli sammiti beynəlxalq səviyyədə mühüm tədbir kimi dəyərləndirib və səfər zamanı İran prezidenti ilə səmərəli müzakirələrin aparıldığını qeyd edib. Dövlətimizin başçısı bildirib ki, ölkələrimiz arasında ikitərəfli əməkdaşlıq, dostluq əlaqələri uğurla inkişaf edir. Prezident İlham Əliyev bu əlaqələrin gələcəkdə də genişlənəcəyinə əminliyini ifadə edib.
Dövlətimizin başçısı prezident Həsən Ruhaninin salamlarına görə minnətdarlığını bildirib, onun da salamlarını İran prezidentinə çatdırmağı xahiş edib.

N.O.
www.oxu.az
"
"Azərbaycan və İran XİN rəhbərləri ikitərəfli əməkdaşlıq məsələlərini müzakirə ediblərAzərbaycan və İran xarici işlər nazirləri - Elmar Məmmədyarov və Məhəmməd Cavad Zərif ikitərəfli əməkdaşlıq məsələlərini müzakirə ediblər.
Oxu.Az xəbər verir ki, görüş zamanı nazirlər nəqliyyat layihələrinin həyata keçirilməsi ilə bağlı fikir mübadiləsi aparıblar.
Eyni zamanda, Xəzər dənizinin hüquqi statusunun müəyyən edilməsi məqsədilə Moskvada keçiriləcək Xəzəryanı dövlətlərin xarici işlər nazirlərinin qarşıdakı görüşü müzakirə olunub.
N.O.
www.oxu.az
"
"Prezident: Azərbaycan ilə Aİ arasında yeni saziş üzrə fəal danışıqlar aparılırAzərbaycan prezidenti İlham Əliyev dekabrın 1-də Estoniya Respublikasının xarici işlər naziri Sven Mikseri qəbul edib.
Oxu.Az xəbər verir ki, məlumatı Azərbaycan prezidentinin mətbuat xidməti yayıb. 
Estoniyanın xarici işlər naziri Sven Mikser Bakıda keçirilən “Asiyanın Qəlbi – İstanbul Prosesi” çərçivəsində “Gücləndirilmiş Asiyanın Qəlbi regionuna doğru təhlükəsizlik və iqtisadi bağlantılar” mövzusunda 7-ci nazirlər konfransının yüksək səviyyədə təşkilinə görə dövlət başçısına minnətdarlığını bildirib. Sven Mikser ölkəsinin Avropa İttifaqına sədrliyi dövründə Azərbaycana səfər etməsindən məmnunluğunu ifadə edib. Estoniyalı nazir bu yaxınlarda Brüsseldə keçirilən Şərq Tərəfdaşlığı Sammitinin önəmini vurğulayaraq bu Sammitdə iştirakına görə prezident İlham Əliyevə təşəkkür edib. Sven Mikser Avropa İttifaqı-Azərbaycan əlaqələrinin uğurla inkişaf etdiyini deyərək bu əlaqələrin gələcəkdə də inkişaf edəcəyinə əminliyini bildirib.
Dövlət başçısı İlham Əliyev Şərq Tərəfdaşlığı Sammitinin uğurla keçirildiyini vurğulayaraq orada aparılan müzakirələrin, qəbul olunmuş Birgə Bəyannamənin əhəmiyyətini qeyd edib. Azərbaycan-Avropa İttifaqı əlaqələrinə toxunan dövlət başçısı bu təşkilatın üzv dövlətləri ilə yaxın tərəfdaşlıq əlaqələrinin qurulduğunu və artıq 9 üzv dövlətlə strateji tərəfdaşlıq bəyannamələrinin imzalandığını vurğulayıb. Prezident İlham Əliyev hazırda Azərbaycanla Avropa İttifaqı arasında yeni saziş üzrə fəal danışıqların aparıldığını qeyd edib və yaxın zamanlarda bu prosesin başa çatacağına ümidvar olduğunu deyib. Dövlət başçısı Azərbaycanın Avropa İttifaqı ilə əməkdaşlığında energetika, nəqliyyat və digər sahələrdə böyük irəliləyişlərə nail olunduğunu vurğulayıb. Bakıda keçirilən 7-ci nazirlər konfransının əhəmiyyətinə toxunan prezident İlham Əliyev Azərbaycanın Əfqanıstanda sülhməramlı missiyaya fəal şəkildə dəstək göstərdiyini vurğulayıb.
Prezident İlham Əliyev Azərbaycan ilə Estoniya arasında ikitərəfli münasibətlərin də uğurla inkişaf etdiyini deyib. Estoniya şirkətlərinin Azərbaycanda informasiya-kommunikasiya texnologiyaları sahəsində iştirakının önəmini vurğulayan dövlətimizin başçısı ölkələrimizin ticarət, turizm, nəqliyyat və digər sahələrdə əməkdaşlığının genişlənməsi üçün yaxşı imkanların olduğunu qeyd edib.
N.O.
www.oxu.az
"
"Əfqanıstan prezidentinin Azərbaycana səfəri başa çatdıƏfqanıstan İslam Respublikasının prezidenti Məhəmməd Əşrəf Qaninin Azərbaycan Respublikasına səfəri dekabrın 1-də başa çatıb.
Oxu.Az xəbər verir ki, hər iki ölkənin dövlət bayraqlarının dalğalandığı Heydər Əliyev Beynəlxalq Aeroportunda ali qonağın şərəfinə fəxri qarovul dəstəsi düzülüb.
Əfqanıstan İslam Respublikasının prezidenti Məhəmməd Əşrəf Qanini hava limanında Azərbaycan Respublikasının maliyyə naziri Samir Şərifov, Azərbaycanın Türkmənistandakı və Əfqanıstandakı səfiri Həsən Zeynalov və digər rəsmi şəxslər yola salıblar.
N.O.
www.oxu.az
"
"Əli Həsənov: Azərbaycan İslam aləmində həmrəyliyin tərəfdarıdırAzərbaycan prezidentinin ictimai-siyasi məsələlər üzrə köməkçisi Əli Həsənov Beynəlxalq Avrasiya Mətbuat Fondu və İslam Əməkdaşlıq Təşkilatına üzv Dövlətlərin Jurnalistləri Assosiasiyasının dəvəti ilə ölkəmizə səfərə gəlmiş Misirin aparıcı media nümayəndələri ilə görüşüb.
Oxu.Az AZƏRTAC-a istinadən məlumat verir ki, görüşdə Əli Həsənov qonaqlara Azərbaycanın tarixi, əsası ulu öndər Heydər Əliyev tərəfindən qoyulan dövlətçilik siyasətinin prezident İlham Əliyevin rəhbərliyi ilə uğurla davam etdirilməsi nəticəsində ölkəmizin sürətli inkişafı barədə ətraflı məlumat verib. 
Azərbaycanın İslam aləmində həmrəyliyin gücləndirilməsinə böyük önəm verdiyini bildirən Əli Həsənov tarix boyu ölkəmizdə mövcud olmuş multikultural və tolerant mühitdən danışıb. Azərbaycanın özünün tolerantlıq modelini, mədəniyyətlər və sivilizasiyalar arası dialoqu bütün dünyada fəal təbliğ və təşviq etdiyini diqqətə çatdıran Prezidentin köməkçisi ölkəmizin ən ağrılı problemi olan Ermənistan-Azərbaycan, Dağlıq Qarabağ münaqişəsindən söz açıb.
Əli Həsənov müsəlman ölkələrinin mətbuat nümayəndələri arasında əməkdaşlığın vacibliyini vurğulayaraq, xalqlarımızın və ölkələrimizin uğurlarının təbliği, problemlərinin dünya ictimaiyyətinin diqqətinə çatdırılması baxımından bu işbirliyinin önəmini qeyd edib, misirli jurnalistlərin suallarını cavablandırıb.
Nümayəndə heyətinin üzvləri Azərbaycana səfərdən məmnunluqlarını ifadə edib, görüş üçün yaradılan şəraitə görə minnətdarlıqlarını bildiriblər.
Sonda qonaqlara son iki əsrdə ermənilərin Azərbaycan xalqına qarşı həyata keçirdiyi soyqırımı siyasəti və qətliamlarla bağlı faktların yer aldığı nəşrlər təqdim olunub.
N.O.
www.oxu.az
"
"Əcnəbilərin qeydiyyata alınması sadələşdirildiMilli Məclis əcnəbilərin Azərbaycanda qeydiyyata alınma prosedurunun sadələşdirilməsini nəzərdə tutan qanun layihəsini qəbul edib.
Oxu.Az-ın Report-a istinadən xəbərinə görə, bununla bağlı parlamentin bu gün keçirilən plenar iclasında Miqrasiya Məcəlləsinə dəyişiklik layihəsi müzakirəyə çıxarılıb.
Məcəllənin 21-ci (Əcnəbilərin və vətəndaşlığı olmayan şəxslərin Azərbaycan Respublikasında olduğu yer üzrə qeydiyyata alınması) maddəsinə edilən əlavəyə əsasən, əcnəbi və ya vətəndaşlığı olmayan şəxs qeydiyyata alındığı mənzilin (yaşayış sahəsinin) sahibinə məxsus digər mənzildə müvəqqəti qaldıqda, onun olduğu yer üzrə yenidən qeydiyyata alınması tələb olunmayacaq.
Layihədə bildirilib ki, Miqrasiya Məcəlləsinə müvafiq olaraq Azərbaycan Respublikasında 10 gündən artıq müvəqqəti olan əcnəbilər və vətəndaşlığı olmayan şəxslər olduqları yer üzrə qeydiyyata alınmalıdırlar. Bunun üçün əcnəbinin və ya vətəndaşlığı olmayan şəxsin qaldığı yerin (mehmanxana, sanatoriya, istirahət evi, pansionat, kempinq, turist bazası, xəstəxana və ya digər belə ictimai yerlər) müdiriyyəti və mənzilin, digər yaşayış sahəsinin sahibi əcnəbinin və ya vətəndaşlığı olmayan şəxsin ölkəyə gəldiyi vaxtdan 10 gün ərzində həmin şəxsin olduğu yer üzrə qeydiyyata alınması haqqında ərizə-anketi və onun pasportunun (digər sərhədkeçmə sənədinin) surətini müvafiq icra hakimiyyəti orqanının internet informasiya ehtiyatı, elektron poçt vasitəsi ilə və ya şəxsən müvafiq icra hakimiyyəti orqanına təqdim etməlidir.
Müvafiq dəyişikliyə əsasən, əcnəbi və ya vətəndaşlığı olmayan şəxs qeydiyyata alındığı mənzilin (yaşayış sahəsinin) sahibinə məxsus digər mənzildə müvəqqəti qaldıqda, onun olduğu yer üzrə yenidən qeydiyyata alınması tələb olunmur. Hazırkı dəyişikliyin məqsədi əcnəbinin Azərbaycanda qeydiyyata alınma prosedurunun sadələşdirilməsindən ibarətdir.
Dəyişiklik layihəsi səsverməyə çıxarılaraq qəbul edilib.
N.O.
www.oxu.az
"
"Azərbaycan və Əfqanıstan prezidentləri mətbuata bəyanatlarla çıxış ediblər - FOTOBu gün sənədlərin imzalanması mərasimindən sonra Azərbaycan Respublikasının prezidenti İlham Əliyev və Əfqanıstan İslam Respublikasının prezidenti Məhəmməd Əşrəf Qani mətbuata bəyanatlarla çıxış ediblər.
Oxu.Az xəbər verir ki, məlumatı Azərbaycan prezidentinin mətbuat xidməti yayıb.  














N.O.
www.oxu.az
"
"Əfqanıstan prezidenti: Azərbaycan dar günümüzdə bizə öz hava dəhlizini açdı“NATO qüvvələrinin marşrutu, demək olar ki, kəsildiyi zaman Siz öz hava dəhlizinizi açdınız”. 
Oxu.Az-ın APA-ya istinadla məlumatına görə, bunu Bakıda səfərdə olan Əfqanıstan prezidenti Məhəmməd Əşrəf Qəni geniş tərkibli görüşdə deyib.
“Cənab Prezident, Bakıya gəlməyimiz məmnunluğa çevrilib. Buraya səfərimi, eləcə də, mümkün olan təqdirdə hər bir beynəlxalq tədbirdə Sizinlə görüşməyi səmimiyyətlə arzulayırdım. Əvvəlcə, böyük nailiyyətlərlə bağlı Sizi bir daha təbrik etmək istərdim. İcazə verin, illər boyu verdiyiniz dəstəyə görə Əfqanıstan xalqı adından Sizə bir daha minnətdarlığımı bildirim. NATO qüvvələrinin marşrutu, demək olar ki, kəsildiyi zaman Siz öz hava dəhlizinizi açdınız. Bakının gözəlləşdirilməsinə, onun yüklərin sürətli çatdırılma mərkəzinə çevrilməsinə böyük həcmdə resurslar ayırdınız. İndi isə artıq Lapis-Lazuli sazişi imzalanıb.
Fikrimcə, aramızda səmimi şəxsi münasibətlər, o cümlədən ölkələrimiz arasında yaxşı gələcəyi olan əlaqələr qurulub. İcazə verin, öz mülahizələrimi bildirim. Sonra isə göstərişlərimiz əsasında həmkarlarımız işləyə bilərlər. Əvvəlcə Sizin təcrübənizdən öyrənməyi çox arzulayırıq. Rabitə Nazirliyimiz hazırda “ASAN xidmət”i ölkəmizdə həyata keçirir”, - deyə o vurğulayıb.
N.O.
www.oxu.az
"
"Azərbaycan-Əfqanıstan sənədləri imzalandıAzərbaycan prezidenti İlham Əliyevin və Əfqanıstan İslam Respublikasının prezidenti Məhəmməd Əşrəf Qaninin iştirakı ilə Azərbaycan-Əfqanıstan sənədlərinin imzalanması mərasimi olub.
Oxu.Az APA-ya istinadla xəbər verir ki, “Azərbaycan Respublikası Hökuməti və Əfqanıstan İslam Respublikası Hökuməti arasında iqtisadi-ticarət sahəsində əməkdaşlıq haqqında Saziş”i Azərbaycanın iqtisadiyyat naziri Şahin Mustafayev və Əfqanıstanın maliyyə naziri Eklil Əhməd Hakimi imzalayıblar.
“Azərbaycan Respublikası Hökuməti və Əfqanıstan İslam Respublikası Hökuməti arasında sərmayələrin təşviqi və qarşılıqlı qorunması haqqında Saziş”i Azərbaycanın iqtisadiyyat naziri Şahin Mustafayev və Əfqanıstanın maliyyə naziri Eklil Əhməd Hakimi imzalayıblar.
“Azərbaycan Respublikasının Təhsil Nazirliyi və Əfqanıstan İslam Respublikasının Ali Təhsil Nazirliyi arasında təhsil sahəsində əməkdaşlıq haqqında Saziş”i Azərbaycanın xarici işlər naziri Elmar Məmmədyarov və Əfqanıstanın xarici işlər naziri Səlahuddin Rabbani imzalayıblar.
“Azərbaycan Respublikası Hökuməti və Əfqanıstan İslam Respublikası Hökuməti arasında təhlükəsizlik və hüquq-mühafizə fəaliyyəti sahəsində Saziş”i Azərbaycanın xarici işlər naziri Elmar Məmmədyarov və Əfqanıstanın xarici işlər naziri Səlahuddin Rabbani imzalayıblar.
“Azərbaycan Respublikası Hökuməti və Əfqanıstan İslam Respublikası Hökuməti arasında hava xidmətləri haqqında Saziş”i Azərbaycanın xarici işlər naziri Elmar Məmmədyarov və Əfqanıstanın xarici işlər naziri Səlahuddin Rabbani imzalayıblar.
E.Ə.
www.oxu.az
"
"İlham Əliyev: Azərbaycan və Əfqanıstan dost ölkələrdir""Bu, Sizin ölkəmizə artıq üçüncü səfərinizdir. Eyni zamanda, bizim bir çox beynəlxalq tədbirlər zamanı görüşmək imkanımız olub. Çox yaxşı şəxsi münasibətlərimiz qurulub. Həmçinin ölkələrimiz arasında əlaqələr çox uğurla inkişaf edir.
Əvvəlcə, mən Sizi və hökumətinizi ölkənizdə inkişaf sahəsində əldə etdiyiniz nailiyyətlərə görə təbrik etmək istərdim. Yanaşmanız Əfqanıstan üçün islahatların yaxşı sürətlə getməsini mümkün etdi. Şadam ki, əməkdaşlığımızın bir hissəsi islahatlarla, xüsusən də dövlət sektoru və digər sahələrlə bağlıdır"".
Oxu.Az-ın məlumatına görə, bunu Azərbaycan prezidenti İlham Əliyev Əfqanıstan prezidenti Məhəmməd Əşrəf Qəni ilə geniş tərkibdə görüşdə deyib.
Dövlət başçısı qeyd edib ki, Azərbaycan və Əfqanıstan dost və tərəfdaş ölkələrdir.
""Çox güclü siyasi münasibətlərimiz var. Bir-birimizi beynəlxalq təşkilatlarda dəstəkləyirik. İqtisadi və ticari sahələrdə böyük potensial mövcuddur. Bunları Sizinlə artıq müzakirə etdik. Onların sırasında daşımalar və enerji sahələri var. Mən ikitərəfli iqtisadi fəaliyyət sahəsində çox sıx çalışmaq üçün aidiyyəti rəsmi şəxslərə müvafiq göstərişlər vermişəm"", - deyə prezident İlham Əliyev bildirib.
N.O.
www.oxu.az
"
"Qadağan olunmuş yerlərdə siqarət çəkənlərin cəzası müəyyənləşir – YENİLƏNİRMilli Məclisin bu gün keçirilən iclasında “Tütün məmulatlarının istifadəsinin məhdudlaşdırılması haqqında” qanun layihəsi üçüncü oxunuşda müzakirəyə çıxarılaraq qəbul edilib.
Oxu.Az xəbər verir ki, parlamentin davam edən iclasında “Tütün məmulatlarından (siqaret), qəlyandan və elektron siqaretdən istifadənin məhdudlaşdırılması qaydalarını” pozanlara qarşı cəzalar da müəyyənləşdirilir.
Qeyd edək ki,  bununla bağlı İnzibati Xətalar Məcəlləsinin 212.2-ci, 522-ci və daha bir neçə maddələrinə əlavə və dəyişikliklər layihəsi hazırlanıb.
Dəyişikliklərə əsasən, tütündən istifadənin qadağan olunduğu yerlərdə, o cümlədən tütündən istifadə ilə bağlı təşkilatlar qarşısında qoyulan şərtlərlə bağlı yeni cərimə cəzaları təklif olunur.
Cəzalar 250 manatdan 1000 manata qədər cərimələri əhatə edir.
Tütün məmulatları ilə bağlı məcəlləyə edilən bütün dəyişikliklərin bu gün keçirilən iclasda qəbul ediləcəyi gözlənilir.
 www.oxu.az
"
"Çavuşoğlu: “Asiyanın Qəlbi” - İstanbul Prosesi zamanla səsləşən və aktual bir hadisədir“Asiyanın Qəlbi” - İstanbul Prosesi çərçivəsində görüş zamanla səsləşən və aktual bir hadisədir.
Oxu.Az-ın Trend-ə istinadən məlumatına görə, bunu Türkiyə XİN rəhbəri Mövlud Çavuşoğlu Bakıda “Asiyanın Qəlbi” - İstanbul Prosesi çərçivəsində “Güclü Asiyanın Qəlbi regionu naminə təhlükəsizlik və bağlılıq” mövzusunda VII nazirlər konfransında çıxışı zamanı deyib.
Nazir bildirib ki, bu, Əfqanıstanda sülhün təmin olunması üzrə birgə işə iştirakçı ölkələrin kollektiv dəstəyini gösətirir.
Qeyd edək ki, “Asiyanın Qəlbi - İstanbul Prosesi” Asiyanın Qəlbi regionunda sabitlik, sülh və çiçəklənmənin təşviqi və Əfqanıstanın bütün regionla bağlantısının genişləndirilməsi üçün siyasi dialoq və sıx regional əməkdaşlıq üçün vacib regional platformadır.
“Asiyanın Qəlbi - İstanbul Prosesi”ndə iştirak edən dövlətlər və təşkilatlar sırasına Əfqanıstan İslam Respublikası, Azərbaycan Respublikası, Çin Xalq Respublikası, Hindistan Respublikası, İran İslam Respublikası, Qazaxıstan Respublikası, Qırğızıstan Respublikası, Pakistan İslam Respublikası, Rusiya Federasiyası, Səudiyyə Ərəbistanı Krallığı, Tacikistan Respublikası, Türkiyə Respublikası, Türkmənistan, Birləşmiş Ərəb Əmirlikləri və Birləşmiş Millətlər Təşkilatı daxildir.
Bu proses çoxsaylı digər dövlətlər və beynəlxalq təşkilatlar tərəfindən də dəstəklənir. Regional sülh, sabitlik və çiçəklənməyə töhfə vermək əzminə və Əfqanıstanla ənənəvi dostluq əlaqələrinə malik olan Azərbaycan 2012-ci ildə “Asiyanın Qəlbi - İstanbul Prosesi”nə qoşulub.
N.O.
www.oxu.az
"
"KTMT Dağlıq Qarabağ münaqişəsi ilə bağlı yeni qətnamə qəbul etdiKollektiv Təhlükəsizlik Müqaviləsi Təşkilatının (KTMT) Belarus paytaxtı Minskdə keçirilən iclasının yekununda Dağlıq Qarabağ münaqişəsi ilə bağlı qətnamə qəbul edilib.
Oxu.Az Report-a istinadən xəbər verir ki, təşkilat üzvləri münaqişənin sülh yolu ilə həlli üçün Azərbaycan və Ermənistan arasında vasitəçilik edən ATƏT-in Minsk qrupunun həmsədrlərinə dəstək ifadə ediblər. 
Məlumata görə, KTMT-yə üzv dövlətlər bir daha Minsk qrupunun fəaliyyətini dəstəklədiklərini təsdiqləyiblər. Qətnamədə Dağlıq Qarabağ münaqişəsinin məlum 3 prinsip əsasında həllinin vacibliyi vurğulanıb: “Bunlar xalqların öz müqəddəratını təyin etmə, güc tətbiq edilməməsi, zorakılıqdan yayınmaq və ərazi bütövlüyüdür”.
Qeyd edək ki, KTMT-nin Təhlükəsizlik Şurasının noyabrın 30-da Minskdə keçirilən iclasında Belarus, Qazaxıstan, Qırğızıstan, Tacikistan, Rusiya və Ermənistan prezidentləri iştirak edib. 
N.O.
www.oxu.az
"
"Məmmədyarov: Azərbaycan Əfqanıstana dəstək verməyə davam edəcək""Asiyanın ürəyi - İstanbul prosesi sülh və təhlükəsizliyin həm Əfqanıstan, həm də regionda təminatı üçün bir platformadır"".
Oxu.Az-ın APA-ya istinadən məlumatına görə, bu sözləri Azərbaycan xarici işlər naziri Elmar Məmmədyarov Bakıda “Asiyanın Qəlbi” - İstanbul Prosesi çərçivəsində “Gücləndirilmiş Asiyanın Qəlbi regionuna doğru təhlükəsizlik və iqtisadi bağlantılar” mövzusunda keçirilən Nazirlər Konfransının açılışında çıxışı zamanı  deyib. 
O bildirib ki, Azərbaycan müxtəlif platformalarda Əfqanıstana dəstək verməyə davam edəcək: ""Təhlükəsizliyin təmin olunduğu Əfqanıstan regionun gələcəyinə töhfə verə bilər. Azərbaycan elektron hökumət, dövlət xidmətlərinin möhkəmlənməsi və informasiya-kommunikasiya texnologiyaları sahələrində Əfqanıstan üçün təlimlər təşkil edib.  Bakı-Tbilisi-Qars dəmir yolu xəttinin açılması və ""Lapis Lazuri"" xəttinin istifadəyə verilməsi bu regionda yüklərin daha sürətlə daşınmasına yol açır. ""Lapis Lazuri"" sazişi yalnız Əfqanıstanı Avropa bazarına yaxınlaşdırmayacaq, həm də beynəlxalq əməkdaşlığa xidmət edəcək"". 
N.O.
www.oxu.az
"
"Əli Həsənovun nəvəsinin məhkəməsinə jurnalistlər buraxılmadıBu gün Bakı Ağır Cinayətlər Məhkəməsində baş nazirin müavini, Qaçqınların və Məcburi Köçkünlərin İşləri üzrə Dövlət Komitəsinin sədri Əli Həsənovun nəvəsi Nail Allahverdiyevin məhkəməsi keçirilir.
Oxu.Az Qafqazinfo-ya istinadən xəbər verir ki, hakim Əhməd Quliyevin icraatında olan prosesdə baxış iclası baş tutacaq. 
Lakin məhkəmənin qapısından əsgər postunda jurnalistlər binaya buraxılmayıb. Polislər də media nümayəndələrini qapıdan uzaqlaşdırıblar. Bildirilib ki, jurnalistlərin N.Allahverdiyevin məhkəməsinə buraxılmaması üçün rəhbərlikdən tapşırıq verilib. 
Qeyd edək ki, N. Allahverdiyev bu il avqustun 3-də saat 21:00 radələrində paytaxtın Nərimanov rayonu ərazisində yüksək sürətlə idarə etdiyi “Mercedes-Gelandewagen” markalı avtomobillə qəza törədib. Nəticədə 2 nəfər ölüb, 2 nəfər isə ağır xəsarət alıb. O, həmçinin hadisə yerindən qaçmaqda ittiham edilir. 
E.Ə.
www.oxu.az
"
"Əfqanıstan prezidenti Azərbaycan hərbçilərinə təşəkkür etdi""Azərbaycan xalqına və prezidentinə təşəkkür edirik ki, qədim Bakıda bizi qəbul edirsiniz"".
Oxu.Az-ın APA-ya istinadən məlumatına görə, bunu bu gün Əfqanıstan prezidenti Əşrəf Qəni Bakıda “Asiyanın Qəlbi” - İstanbul Prosesi çərçivəsində “Güclü Asiyanın Qəlbi regionu naminə təhlükəsizlik və bağlılıq” mövzusunda keçirilən Nazirlər Konfransında  çıxışı zamanı deyib.
O bildirib ki, Azərbaycan prezidentinin rəhbərliyi ilə Şimal-Cənub dəhlizinin açılması istiqamətində görülən işləri yüksək qiymətləndiririk. Bu, ""Lyapis Lazur"" nəqliyyat xəttinə qoşulmaq imkanı yaradır, regional və qlobal səviyyədə bağlantılara xidmət edir. Azərbaycan əsgərləri bizim təhlükəsizliyimizə töhfə verir və biz Azərbaycan prezidentinin müdafiə sahəsində dəstəyin artırılmasına dair bəyanatını alqışlayırıq.
Azərbaycanda ÜDM-in 5,3 faizdən 2017-ci ilə qədər 5 qat artması sabitlik və firavanlığın təmin olunmasında əsas şərtdir. Siz bizə texniki yardımın ən yaxşı formasını təklif edirsiniz. İnvestisiyaların qarşılıqlı müdafiəsi və digər sahələrdə sazişlərin imzalanmasını səbirsizliklə gözləyirəm"".
N.O.
www.oxu.az
"
"Azərbaycan prezidenti: Status-kvo dəyişməlidir""Azərbaycan ""Asiyanın Qəlbi” - İstanbul Prosesi dialoq və əməkdaşlığın əhəmiyyətli prosesi kimi görür. Bu proses Əfqanıstanın inkişafına töhfə verəcək"".
Oxu.Az-ın APA-ya istinadən məlumatına görə, bunu bu gün Azərbaycan prezidenti İlham Əliyev Bakıda “Asiyanın Qəlbi” - İstanbul Prosesi çərçivəsində “Güclü Asiyanın Qəlbi regionu naminə təhlükəsizlik və bağlılıq” mövzusunda keçirilən Nazirlər Konfransında  çıxışı zamanı bildirib.
Dövlət başçısı deyib ki, Azərbaycan Əfqanıstanın inkişafına töhfə verib: ""Beynəlxalq səviyyədə sərhədlərin tanınması və qorunması regional təhlükəsizliyin əsas şərti, dünyada təhlükəsizliyi təmin edən amildir. Bu, “Asiyanın Qəlbi” - İstanbul Prosesinin də əsasını təşkil edir və nazirlərin bəyanatında da əksini tapıb"".
Daha sonra dövlət başçısı Azərbaycanın işğal olunmuş ərazilərində Ermənistanın etnik təmizləmə həyata keçirdiyini vurğulayıb.
Dövlət başçısı deyib ki, ATƏT iki dəfə işğal olunmuş ərazilərə missiya göndərib: ""Bizim yaşayış məntəqələri, məscidlər dağıdılıb. Status-kvo dəyişməlidir, həmsədrlər də bunu dəfələrlə vurğulayıblar. Dağlıq Qarabağ münaqişəsi BMT Təhlükəsizlik Şurasının qətnamələri, beynəlxalq hüquq normaları çərçivəsində həll olunmalıdır"".
Çıxışı zamanı Azərbaycan prezidenti Şimal-Cənub Nəqliyyat Dəhlizinin yaratdığı imkanlara da toxunub.
""Bakı-Tbilisi-Qars, Şimal-Cənub Nəqliyyat Dəhlizi Əfqanıstanın dünya bazarına çıxmasına, əfqan mallarının Avropa bazarlarına daha qısa yolla çıxmasına imkan verəcək"", - deyə prezident bildirib.
Dövlət başçısı deyib ki, Azərbaycan Əfqanıstan üçün müxtəlif imkanların yaradılmasından məmnundur: ""Biz Əfqanıstanı ticarət, nəqliyyat üçün əsas mərkəz kimi görürük. Əfqanıstanla əməkdaşlıq yalnız iqtisadi əməkdaşlıqdan ibarət deyil, təhlükəsizlik sahəsində də əməkdaşlıq vacibdir. “Güclü Asiyanın Qəlbi regionu naminə təhlükəsizlik və bağlılıq” tədbiri iki məsələ üzrə əməkdaşlığa xidmət edəcək. Biz inanırıq ki, Əfqanıstan regionda ticarət və nəqliyyat layihələrində mühüm rol oynayacaq. Əfqanıstanın 2018-2025-ci ildə qarşıya qoyduğu məqsədlərə çatacağına inanırıq. Biz Əfqanıstana töhfə verməyə hazırıq. Dost və qardaş Əfqanıstana firavan və xoşbəxt gələcək arzulayıram"".
N.O.
www.oxu.az
"
"Səfir: Əməkdaşlığı təmin etmək üçün hüquqi baza hazırlanırOxu.Az  Meksika Birləşmiş Ştatlarının Azərbaycan Respublikasındakı fövqəladə və səlahiyyətli səfiri sənab Xuan Rodriqo Labardini Floresin Ölkə.az-a müsahibəsini təqdim edir:
– Cənab səfir, Meksika Birləşmiş Ştatları və Azərbaycan Respublikası arasında diplomatik əlaqələrin yaranma tarixindən və bu əlaqələrin dünənindən, bu günündən danışardınız.
– Meksika ilə Azərbaycan arasında diplomatik əlaqələrin yaranmasının 25 illiyi tamam olur. 1991-ci ildə Meksika Azərbaycanın müstəqilliyini tanıyıb, bir il sonra isə, yəni 1992-ci ildə diplomatik əlaqələr qurulub.  Diplomatik əlaqələrin yaranmasından bir neçə il sonra hər iki ölkədə səfirlik fəaliyyətə başladı.
2007-ci ildə Azərbaycanın Meksikada səfirliyi açıldı. Azərbaycanın ilk səfiri 2009-cu ildə Mexikoda fəaliyyətə başladı. Ardıcıl olaraq Meksika 2014-cü ildə Bakıda öz səfirliyini açdı və ilk səfir olaraq mən 2015-ci ildə fəaliyyətə başladım. Əlbəttə ki, səfirliklərin açılması diplomatik əlaqələrin güclənməsinə təkan verdi. Bu inkişaf təkcə diplomatiyada yox, həm də ticarət əlaqələrində özünü göstərdi. Onu da qeyd edim ki, 1993-cü ildən başlayaraq 2015-ci ilə qədər ölkələrimiz arasında ticarət dövriyyəsinin orta illik göstəricisi 1,5 milyon ABŞ dolları təşkil edirdi. 2015-ci ildə ikitərəfli ticarət 22 milyon ABŞ dolları, 2016-cı ildə isə 21 milyon ABŞ dolları təşkil edib. Bu rəqəmləri Meksikanın statistik idarəsinin göstəricilərindən götürmüşəm. 2016-cı ildə Azərbaycan Meksikadan 50 adda məhsul idxal edib ki, bu da Azərbaycanın Meksikanı daha yaxşı tanımağa başladığını sübut edir. Bu məhsulların qiyməti 2-3 min ABŞ dolları arasında olsa da, sübut edir ki, Azərbaycan Meksika məhsullarına maraq göstərir, onları sınaqdan və təcrübədən keçirir. Əgər həmin məhsullar Azərbaycan tərəfini qane etsə, ticarət daha da genişlənər.
– Cənab səfir, məhsullar Azərbaycana hansı yolla gətirilir?
– İkitərəfli ticarətin 50 faizi üçüncü ölkələr vasitəsilə həyata keçirilir. Məhsullar dəniz yolu ilə Meksikadan Almaniya və Dubay limanlarına çatdırılır.
Hava nəqliyyatı ilə daşınmalar baha başa gəlir. Nəzərə almaq lazımdır ki, ölkələrimiz arasında məsafə 12 min km təşkil edir. Bu səbəbdən daşınmalar da dəniz yolu daha əlverişlidir.
Bu il meksikalı istehsalçılar Azərbaycana gəlmişdilər. Azərbaycanlı iş adamları ilə görüşlər keçirildi. Qarşılıqlı tanışlıq sonrası öz məhsullarını təqdim etdilər. Həmin görüş rəsmilər tərəfindən də müşayiət olundu.
Nəhayət, bu il Azərbaycanda keçirilən ""World Food"" sərgisində şəxsi təşəbbüsümüzlə bir neçə Meksika məhsulunu müvəffəqiyyətlə təqdim etdik.
Həmçinin ölkələr arasında olan inkişaf özünü turizm sahəsində də göstərir. Belə ki, 2014-2016-cı illər ərzində turizm mübadiləsinin səviyyəsi üçqat artıb.
– Qarşılıqlı rəsmi səfərlər gözlənilirmi, ümumiyyətlə, bağlanmış sazişlər və onların icrası barədə nə deyə bilərsiniz?
– Sualınıza cavab olaraq qeyd edim ki, ölkələrimiz arasında həmişə siyasi məsləhətləşmələr aparılıb. 2016-cı ildə siyasi məsləhətləşmələrin ikinci mərhələsi baş tutdu. Deyə bilərəm ki, gələn rəsmi görüşlər, eyni zamanda, Mexiko şəhərində siyasi məsləhətləşmələrin üçüncü raundunun keçirilməsi gözlənilir.
Bundan başqa, rəsmilərin görüşləri üçüncü ölkələrdə beynəlxalq tədbirlər çərçivəsində də keçirilir. Bir sıra rəsmi görüşlərin Nyu-York şəhərində baş tutması gözlənilir. Meksikanın Neft İnstitutunun baş direktorunun Bakıya səfəri planlaşdırılır.
Bu ilin oktyabr ayında təhsil, elm, gənclər, mədəniyyət və idman sahələrini əhatə edən hökumətlərarası saziş imzalanıb. Bu saziş adıçəkilən sahələr üzrə ikitərəfli əlaqələrə böyük töhfədir. Hüquqi sənədlərin hazırlanması prosesindəyik. Bu sıraya gömrük sahəsi də daxildir ki, bu da ticarətin artmasına zəmin yaradır. Başqa bir sənəd isə icmaların fəaliyyəti ilə bağlıdır, ölkələrimizdə yaşayan həmvətənlərimizlə bağlı məsələləri həll edəcəkdir.
Ölkələrimiz arasında idman sahəsində də irəliləyişlər vardır. Azərbaycanın boks, taekvando üzrə yığmaları Meksikada məşqlər keçiriblər. Dünya birinciliklərindən əvvəl bu cür məşqlər keçirilib. Qeyd edim ki, Mexiko şəhəri dəniz səviyyəsindən 2 min metr yüksəklikdə yerləşdiyi üçün bu, idmançılar üçün çox əlverişli sayılır. Bakıda keçirilən Dünya Şahmat Yarışmasında meksikalı şahmatçılar da iştirak etdilər.
– Meksika beynəlxalq təşkilatlarda Azərbaycanı dəstəkləyir və Azərbaycanın haqlı mövqeyini müdafiə edir. Cənab səfir, Ermənistan-Azərbaycan arasındakı Dağlıq Qarabağ probleminin həllini necə görürsünüz?
– Mən bu fikri hər dəfə deyirəm ki, Dağlıq Qarabağ problemi BMT-nin Təhlükəsizlik Şurasının 4 Qətnaməsi çərçivəsində, beynəlxalq hüququn ruhunda, Minsk Qrupunun fəaliyyəti ilə sülh yolu ilə həll edilməlidir. Uzun müddət davam edən bu münaqişə Azərbaycanın ərazi bütövlüyü çərçivəsində öz həllini tapmalıdır. Münaqişənin uzanması bizi narahat edir.
– Coğrafi cəhətdən uzaq olan Meksika ilə Azərbaycan arasında iqtisadi, ticari əlaqələr sizi qane edirmi?
– Ticari əlaqələr barədə onu deyim ki, bu əlaqələrin genişlənməsi üçün böyük potensial var. Ümumiyyətlə, ölkələrimiz arasında ticari əlaqələr də artan xətt üzrə inkişaf edir.
Bu gün Meksikanın ümumdaxili məhsulu 1,3 trilyon ABŞ dolları təşkil edir. Xarici ticarətin dövriyyəsi 800 milyard dollardır. Bu da o deməkdir ki, hər dəqiqə 1,5 milyon dollarlıq ticarət həyata keçirilir.
– Sovetlər dövründə Meksika kinematoqrafiyasının nümunələri ekranlarda tez-tez nümayiş olunurdu. Meksika incəsənətinin nümunələri sərgilərdə göstərilirdi. Bu gün bu nümunələri Azərbaycanın yeni nəslinə təqdim etmək, yenidən bu əlaqələri bərpa etmək istərdinizmi? Cənab səfir, ümumiyyətlə, ölkələrimiz arasında təhsil, səhiyyə və mədəni sahələrdə mübadilə necədir?
– Meksika səfirliyinin əsas vəzifələrindən biri xalqlarımız arasında mədəni əlaqələrin gücləndirilməsidir. Bu sırada rəssamlıq və heykəltəraşlıq sərgiləri təşkil olunub. Səfirlik təkcə Bakı üçün deyil, bütün Azərbaycan üçün səfirlikdir. Qeyd etdiyim rəssamlıq sərgiləri Bakıdan əlavə, Azərbaycanın daha dörd şəhərində nümayiş olunub. Meksika kinematoqrafiya nümunələrinə gəldikdə deyim ki, bu ay biz “Ölülər Günü”nü qeyd etdik və bu bayramla bağlı qısametrajlı filmi bir neçə dəfə nümayiş etdirdik. Ondan öncə ""Avropa Tolerantlıq Festivalı"" çərçivəsində Meksikada yaşayan bir ailənin qeyri-adi xəstəlik nəticəsində yaşadıqları dramı əks etdirən bir sənədli filmi də nümayiş etdirdik.
Bundan başqa, bu ilin dekabr ayında bir sıra universitetlərdə Meksika filmlərinin nümayişini planlaşdırırıq. Mənim üçün ən vacib odur ki, bugünkü tələbələr mənim ölkəmi yaxşı tanısınlar. Çünki onlar ölkənin sabahıdırlar.
Film festivallarına gəldikdə deyim ki, gələn il üçün bir neçə layihəmiz vardır ki, o layihələrin Latın Amerikası ölkələrinin səfirlikləri ilə birlikdə reallaşması gözlənilir.
Mədəni əlaqələrin təşviqi çərçivəsində biz yaradıcı insanlarla əlaqələr yaradırıq. Birinci “Daş Simpoziumu” çərçivəsində meksikalı heykəltəraş Xavyer Astorqa Bakıya gəldi və onun yaratdığı fiqur “Sevgilim” parkında nümayiş olunur. Bundan başqa, dünya şöhrətli heykəltəraş Xorxe Marinin 10 əsəri Heydər Əliyev Mərkəzində 11 ay nümayiş olundu. Bu sərgini 350 mindən çox insan ziyarət etdi. Onu da qeyd edim ki, əvvəlcədən 6 aya nəzərdə tutulmuş sərginin müddəti sonradan uzadılaraq 11 aya çatdırıldı. Bu da bir daha sübut edir ki, meksikalı heykəltəraşın işlərinə maraq böyük olub. Qeyd edim ki, bu heykəllərin hər birinin hündürlüyü 2 metrdən, çəkisi isə 3 tondan çox idi. Bu sərgi o qədər şöhrət tapmışdı ki, hətta yeni evlənən cütlüklər məhşur “Qanadlarla” şəkil çəkdirməyə maraq göstərirdilər.
– Cənab səfir, iki ölkə arasında təhsil mübadiləsi necədir?
– Meksikanın bir neçə universitetində Qafqaz Regionşünaslığı tədris olunur. Həmin universitetlər Azərbaycan universitetləri ilə əməkdaşlıqda maraqlıdırlar ki, bu əməkdaşlığı təmin etmək üçün hüquqi baza hazırlanır. Xüsusilə, turizm sahəsində təhsil verən universitetlər arasında əməkdaşlığa maraq böyükdür.
Tələbə mübadiləsi barədə onu deyə bilərəm ki, 2 meksikalı tələbə ADA Universitetində təhsillərini bitirib ölkəmizə qayıdıblar. Bir tələbə təhsilini davam etdirir. Meksikada isə bir azərbaycanlı tələbə tibb sahəsində təhsil alır. Qarşılıqlı maraq ilbəil artır.
– Azərbaycan Xəzər dənizində neft çıxaran ilk ölkədir. Bizim Neft Daşları dünyada məşhurdur. Meksika da Meksika Körfəzində neft çıxaran böyük ölkədir. Cənab Səfir, bizim neftçilərlə Meksikanın neft mütəxəssisləri arasında əlaqələr necədir?
– Qeyd etdiyim kimi, iki ölkənin neft mütəxəssisləri arasında sıx əlaqələr vardır. Meksikanın neft mütəxəssisləri Azərbaycana gəlmişdilər. SOCAR, Neft və Sənaye Universiteti və Ali Neft məktəbinin mütəxəssisləri ilə görüşlər keçirildi. Həmin görüşlərdə məni ən çox təəccübləndirən o oldu ki, fərqli dillərdə danışan Meksika və Azərbaycan nümayəndlərinin ünsiyyət qurduqları bir dil var idi, o da neft və əməkdaşlıq dili idi. Əlbəttə ki, həllini gözləyən bir çox məsələlər var. Lakin təməl qoyulub, işlər davam edir.
– Dünya ölkələri arasında sahəsinə görə 13-cü, əhalisinə görə 11-ci yerdə qərarlaşan ispandilli ölkə olan Meksika iqtisadiyyatının aparıcı sahələri hansılardır?
– Meksika iqtisadiyyatının aparıcı sahələrindən biri elektronikadır, məhz buna görə ölkə dünyada düzekranlı televizor və ikiqapılı soyuducuların istehsalı üzrə birinci yerdədir. Elektronikanın yüksək inkişafı avtomobil istehsalçılarını buraya cəlb edib. Dünyanın 19 ən böyük avtomobil markasının zavodları Meksikada 2016-cı ildə 4 milyon avtomobil istehsal ediblər.
Meksikanın kənd təsərrüfatı da yüksək nailiyyətlər qazanıb. Dünya bazarına çıxarılan hər üç avokadodan biri Meksika istehsalıdır. Manqo, papaya, pomidor və limon kimi məhsullar da bu qəbildəndir. Dünya bazarında tuna balığı, qarpız, portağal şirəsi, kakao və digər məhsulların ixracı üzrə Meksika ikinci yerdə qərarlaşıb. Bu siyahını daha da artırmaq olar. Onu demək istəyirəm ki, Meksika kənd təsərrüfatı sahəsində də qabaqcıl ölkələrdən biridir.
Meksika iqtisadiyyatının aparıcı sahələrindən biri olan turizm ümumdaxili məhsulun 10%-ni təşkil edir. 2016-cı ildə Meksikaya 35 milyon turist səfər edib. 2017-ci ildə bu rəqəmin 37 milyona çatacağı gözlənilir. Azərbaycandan olan turistlər qrup halında ölkəni ziyarət edir və uzunmüddətli səfərə çıxırlar. Meksikanın gəzməli və görməli yerləri çoxdur.
– Cənab səfir, diplomatik missiyanızı həyata keçirərkən iki ölkə arasında daha hansı sahələrdə inkişaf görmək istərdiniz?
– Diplomatik fəaliyyətim dövründə hər iki ölkənin xalqları arasında daha sıx tanışlıq yaratmaq mənim üçün vacib vəzifədir. Ölkələrimiz arasında 12 min kilometrlik məsafənin olması əngəl yaratmır, əksinə, əməkdaşlıq üçün böyük potensialın olduğunu göstərir. Bu əməkdaşlıq əlaqələrinin inkişafı hər iki ölkənin rifahına xidmət edəcək. Mexiko ilə Bakı şəhərləri arasında birbaşa uçuş xətti mövcud deyil, lakin hər iki ölkəyə üçüncü şəhərlər vasitəsilə səyahət etmək mümkündür. Mexiko şəhərində fəaliyyət göstərən hava limanı il ərzində 50 milyon sərnişinə xidmət göstərir. Yeni tikilən hava limanı isə 120 milyon sərnişinə xidmət etməklə yeni imkanlar yaradacaq.
www.oxu.az
"
"Bakıda “Asiyanın Qəlbi” adlı konfrans başladıBu gün Bakıda  “Asiyanın Qəlbi” - İstanbul Prosesi çərçivəsində “Güclü Asiyanın Qəlbi regionu naminə təhlükəsizlik və bağlılıq” mövzusunda 7-ci Nazirlər Konfransı başlayıb.
Oxu.Az xəbər verir ki, iclasın açılışında Azərbaycan prezidenti İlham Əliyev və Əfqanıstan prezidenti Əşrəf Qani iştirak edir.
Konfransa Azərbaycan, Əfqanıstan, Türkiyə, Pakistan və İran xarici işlər nazirləri, Hindistanın xarici işlər üzrə dövlət naziri, Qazaxıstan, Qırğızıstan, Tacikistan və Türkmənistanın xarici işlər nazirlərinin müavini, Rusiya və Çinin Əfqanıstan üzrə xüsusi nümayəndələri, Birləşmiş Ərəb Əmirlikləri və Səudiyyə Ərəbistanından nümayəndə heyətləri, həmçinin BMT baş katibinin Əfqanıstan üzrə və Orta Asiya üzrə xüsusi nümayəndələri qatılıb.
İstanbul prosesini dəstəkləyən dövlətlər olaraq, Böyük Britaniya baş nazirinin Əfqanıstan üzrə xüsusi nümayəndəsi, ABŞ Dövlət Departamentinin Cənub və Mərkəzi Asiya üzrə nümayəndəsi, Yaponiya, İspaniya və Norveçin Əfqanıstan üzrə xüsusi təmsilçiləri, İtaliya, Kanada, Danimarka, Fransa, Finlandiya, Polşa, Misir, İsveç və digər dövlətlərin Xarici İşlər Nazirliklərinin yüksək səviyyəli nümayəndə heyətləri də konfransda iştirak edirlər. Eyni zamanda, tədbirə İstanbul Prosesini dəstəkləyən beynəlxalq təşkilatlar olaraq Avropa İttifaqı adından Estoniyanın xarici işlər naziri, NATO-nun Əfqanıstan üzrə yüksək səviyyəli mülki nümayəndəsi, İqtisadi Əməkdaşlıq Təşkilatının və Türk Şurasının baş katibləri, Türk Mədəniyyəti və İrsi Fondunun prezidenti, İslam Əməkdaşlıq Təşkilatının Baş katibinin müavini, Asiyada Qarşılıqlı Fəaliyyət və Etimad Quruculuğu Konfransının icraçı direktor müavini, Şanxay Əməkdaşlıq Təşkilatının baş katibinin müavininin və digər beynəlxalq təsisatların təmsilçiləri qatılıblar.
E.Ə.
www.oxu.az
"
"ATƏT PA: Dağlıq Qarabağ problemi bütün sessiyalarda müzakirə olunur""Hər dəfə yeni təşəbbüslərlə çıxış edirik. Vyanada keçiriləcək qış sessiyasına ATƏT-in Minsk qrupunun həmsədr ölkələrinin səfirlərini dəvət etməyi planlaşdırdıq. Bu məsələ indi müzakirə olunur"".
Oxu.Az-ın məlumatına əsasən, bunu Report-un Rusiya bürosuna Milli Məclisin deputatı, ATƏT PA-nın vitse-prezidenti Azay Quliyev deyib.
Onun sözlərinə görə, Dağlıq Qarabağ problemi ATƏT PA-nın bütün sessiyalarında müzakirə olunur və onlar hər dəfə bu məsələni gündəmdə saxlayırlar.
A.Quliyev 2018-ci ildə Azərbaycanda keçiriləcək prezident seçkilərinə ATƏT PA-nın müşahidəçilərinin dəvət edilməsinin mümkünlüyünü bildirib.
""Bu barədə danışmaq hələ tezdir, lakin belə bir imkan nəzərdən keçirilir"", - parlament üzvü əlavə edib.
N.O.
www.oxu.az
"
"Bu gün Milli Məclisdə 31 məsələ müzakirə olunacaqBu gün Milli Məclisin növbəti plenar iclası keçiriləcək.
Oxu.Az-ın Trend-ə istinadla məlumatına görə, əvvəlcə iclasda ""Azərbaycan Respublikasının 2018-ci il dövlət büdcəsi haqqında"" qanun layihəsi müzakirə olunacaq. Müzakirələrdən sonra 2018-ci ilin dövlət büdcəsinin təsdiq edilməsi gözlənilir.
Daha sonra iclasda ""Sosial təminatı və müdafiəni həyata keçirən müvafiq icra hakimiyyəti orqanının 2018-ci il büdcəsi haqqında"", ""İşsizlikdən sığorta fondunun 2018-ci il dövlət büdcəsi haqqında"", ""Azərbaycan Respublikasının 2018-ci il üçün yaşayış minimumu haqqında"", ""Azərbaycan Respublikasının 2018-ci il üçün ehtiyac meyarının həddi haqqında"" qanun layihələri, Milli Məclisin 2018-ci il üçün xərclər smetası, Hesablama Palatasının 2018-ci il üçün xərclər smetası, o cümlədən bir sıra qanunlara və məcəllələrə əlavə və dəyişikliklər müzakirəyə çıxarılacaq.
Ümumilikdə Milli Məclisin bu gün keçirilən iclasında 31 məsələ müzakirə ediləcək.
A.S.
www.oxu.az
"
"XİN: “Asiyanın Qəlbi” - İstanbul Prosesi vacib regional platformadır“Asiyanın Qəlbi” - İstanbul Prosesi “Asiyanın Qəlbi” regionunda sabitlik, sülh və çiçəklənmənin təşviqi və Əfqanıstanın bütün region ilə bağlantısının genişləndirilməsi üçün siyasi dialoq və sıx regional əməkdaşlıq üçün vacib regional platformadır.
Bunu Oxu.Az-a açıqlamasında XİN-nin mətbuat xidmətinin rəhbəri Hikmət Hacıyev bildirib.
“Asiyanın Qəlbi” - İstanbul Prosesi çərçivəsində “Güclü Asiyanın Qəlbi regionu naminə təhlükəsizlik və bağlılıq” mövzusunda 7-ci nazirlər konfrans sabah Bakıda keçiriləcək. Bu gün konfransın yüksək səviyyəli nümayəndələr səviyyəsində işçi görüşü keçirilib.
H.Hacıyev bildirib ki, VII nazirlər konfransında “Asiyanın Qəlbi” - İstanbul Prosesində iştirak edən dövlətlər və təşkilat olaraq Əfqanıstan İslam Respublikasının Prezidenti və xarici işlər naziri, eləcə də Türkiyə, Pakistan, İranın xarici işlər naziri, Hindistanın xarici işlər üzrə dövlət naziri, Qırğız Respublikası, Qazaxıstan, Tacikistan və Türkmənistanın xarici işlər nazirinin müavini, Rusiya və Çinin Əfqanıstan üzrə xüsusi nümayəndələri, Birləşmiş Ərəb Əmirlikləri və Səudiyyə Ərəbistanından nümayəndə heyətləri, həmçinin BMT Baş katibinin Əfqanıstan üzrə və Orta Asiya üzrə xüsusi nümayəndələrinin iştirakı nəzərdə tutulub:
“İstanbul prosesini dəstəkləyən dövlətlər olaraq, Böyük Britaniya Baş nazirinin Əfqanıstan üzrə xüsusi nümayəndəsi, ABŞ Dövlət Departamentinin Cənub və Mərkəzi Asiya üzrə nümayəndəsi, Yaponiya, İspaniya və Norveçin Əfqanıstan üzrə xüsusi təmsilçiləri, İtaliya, Kanada, Danimarka, Fransa, Finlandiya, Polşa, Misir, İsveç və digər dövlətlərin Xarici İşlər Nazirliklərinin yüksək səviyyəli nümayəndə heyətləri iştirak edəcəklər.
Eyni zamanda İstanbul Prosesini dəstəkləyən beynəlxalq təşkilatlar olaraq Avropa İttifaqı adından Estoniyanın xarici işlər naziri, NATO-nun Əfqanıstan üzrə yüksək səviyyəli mülki nümayəndəsi, İqtisadi Əməkdaşlıq Təşkilatının və Türk Şurasının baş katibləri, Türk Mədəniyyəti və İrsi Fondunun prezidenti, İslam Əməkdaşlıq Təşkilatının Baş katibinin müavini, Asiyada Qarşılıqlı Fəaliyyət və Etimad Quruculuğu Konfransının icraçı direktor müavini, Şanxay Əməkdaşlıq Təşkilatının Baş katibinin müavininin və digər beynəlxalq təsisatların təmsilçilərinin iştirakı planlaşdırılır”.
Tədbirdə toplam olaraq 250 nəfərdən artıq nümayəndə iştirak edəcək.
“Asiyanın Qəlbi” - İstanbul Prosesi çərçivəsində VII nazirlər konfransını işıqlandırmaq üçün 100-dən artıq yerli və xarici KİV nümayəndəsi akkreditasiyadan keçib.
S.B.
www.oxu.az
"
"Əfqanıstan prezidenti Azərbaycandadır – FOTOƏfqanıstan İslam Respublikasının prezidenti Məhəmməd Əşrəf Qani Azərbaycana işgüzar səfərə gəlib.
Oxu.Az-ın məlumatına görə, iki ölkənin dövlət bayraqlarının dalğalandığı Heydər Əliyev Beynəlxalq Aeroportunda ali qonağın şərəfinə fəxri qarovul dəstəsi düzülüb.
Əfqanıstan prezidentini hava limanında Azərbaycan maliyyə naziri Samir Şərifov, Azərbaycanın Türkmənistan və Əfqanıstandakı səfiri Həsən Zeynalov və digər rəsmi şəxslər qarşılayıblar.
Səfərin məqsədi dekabrın 1-də Bakıda keçiriləcək “Asiyanın ürəyi-İstanbul prosesi”nin iclasında iştirak etməkdir. Səfər çərçivəsində onun Azərbaycan prezidenti İlham Əliyev və digər rəsmilərlə görüşləri nəzərdə tutulur.
Prezidentlər arasında görüş zamanı Azərbaycanla münasibətlərə dair 5 sənədin imzalanması nəzərdə tutulur.








L.Ə.
www.oxu.az
"
"Sabirabad Rayon İcra Hakimiyyətinə 3 milyon manat ayrıldı Prezident İlham Əliyev “Sabirabad şəhərində çoxmənzilli binaların əsaslı təmiri və abadlıq-quruculuq işlərinin davam etdirilməsi ilə bağlı əlavə tədbirlər haqqında” sərəncam imzalayıb.
Oxu.Az xəbər verir ki, sərəncamla Sabirabad şəhərində 25 çoxmənzilli binanın əsaslı təmirinə başlanılması və abadlıq-quruculuq işlərinin davam etdirilməsi üçün podratçı təşkilatlara zəruri avansın ödənilməsindən ötrü Azərbaycan Respublikasının 2017-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan Sabirabad Rayon İcra Hakimiyyətinə 3 milyon manat, o cümlədən 25 çoxmənzilli binanın əsaslı təmiri üçün 2 milyon manat, abadlıq-quruculuq işlərinin davam etdirilməsi üçün 1 milyon manat ayrılıb.
Maliyyə Nazirliyinə bu sərəncamda göstərilən məbləğdə maliyyələşməni təmin etmək tapşırılıb.
L.Ə.
www.oxu.az
"
"Çavuşoğlu: Azərbaycanın icazəsi olmadan Qarabağa getmək cinayətdir“Dörd vətəndaşımızın Türkiyə və Azərbaycanın xəbəri, məlumatı olmadan Dağlıq Qarabağa getməsini öyrənəndə biz də çox məyus olduq”.
Oxu.Az APA-ya istinadən xəbər verir ki, bu sözləri Türkiyənin xarici işlər naziri Mövlud Çavuşoğlu deyib.
Nazir bildirib ki, Dağlıq Qarabağ Azərbaycanın torpağıdır və Azərbaycan torpaqlarına qanunsuz daxil olmaq cinayətdir: “Xüsusilə Qarabağla bağlı həssas bir durum var. Qarabağ digər 7 rayon kimi işğal altında olan Azərbaycan torpağıdır. Bu səbəblə Azərbaycanda cinayət işi başladılanda, Türkiyədə də cinayət işi açıldı. Hüquqi proses başladı. Prokuror bu adamları niyə icazə almadan getdikləri ilə bağlı sorğuya çağırdı. Proses davam edir. Bu müddətdə həmin 4 şəxs mənə zəng etdilər və bu əməlin cinayət olduğunu və icazə almalı olduqlarını bilmədiklərini dedilər. Mən də bildirdim ki, bunu Azərbaycana deyin. Bu, bir cinayətdir. Nəticədə səfər edən şəxslər orta məktəb şagirdləri deyillər. Orada da Azərbaycanı müdafiə etdiklərini, Xocalı faciəsini qaldırdıqlarını və Qarabağ məsələsində Azərbaycanı dəstəklədiklərini bildirdilər. Amma qanunsuz şəkildə oraya getmələri bir cinayətdir. Nəticədə günahkar olduqlarına, icazə almalı olduqlarını bilmədiklərinə və orada da Azərbaycanı müdafiə etdiklərinə dair Azərbaycana bir məktub yazdılar. Bu, müsbətdir. Amma hüquqi proses başlayıb. Bu, bir dərs olsun. Bir də heç kəs Azərbaycan torpağı olan Qarabağa Azərbaycanın icazəsi olmadan getməsin. Biz də, Azərbaycan da bunu qəbul edə bilməz. Bizim mövqeyimiz budur. Bu, həm də dövlətimizin, millətimizin mövqeyidir”.
Qeyd edək ki, sentyabrın 22-də Türkiyədən olan bir qrup şəxs - jurnalistlər Əli Bayramoğlu və Səid Çətinoğlu, sabiq millət vəkili Ufuk Uras, yazıçı və aparıcı Erol Katırçıoğlu “Qərbi Ermənistan Konqresi” adlanan təşkilatın təşəbbüsü ilə Dağlıq Qarabağa qeyri-qanuni səfər ediblər. Faktla bağlı Azərbaycan Baş Prokurorluğu tərəfindən cinayət işi açılıb, bu şəxslər beynəlxalq axtarışa verilib.
E.Ə.
www.oxu.az
"
"Medvedyev 2018-ci il prezident seçkilərində namizədliyindən danışdıHazırda Rusiya Federasiyası hökumətinin sədri vəzifəsini icra edən, ölkənin sabiq prezidenti Dmitri Medvedyev 2018-ci il prezident seçkilərində özünü namizəd qismində görmür.
Oxu.Az-ın məlumatına əsasən, bu barədə o, Rusiya telekanallarına müsahibəsində bildirib.
“Cari siyasi dövrdə, cari siyasi sezonda mən özümü belə bir qisimdə görmürəm. Lakin təbii ki, işləməyə davam edəcəm”, - deyə Medvedyev vurğulayıb.
N.О.
www.oxu.az
"
"Çavuşoğlu Trampın Türkiyə prezidentinə vədindən danışdı“Kilis də daxil olmaqla, bölgə təhdid edilərkən “Fırat kalkanı” əməliyyatını keçirdik və ərazini terrorçu İŞİD qruplaşmasından təmizlədik. Əgər Türkiyəyə təhlükə yaranarsa, Afrin və ya başqa bir regiona tərəddüd etmədən daxil olar, oranı terrorçulardan təmizləyərik”.
Oxu.Az Report-a istinadən xəbər verir ki, bunu Türkiyənin xarici işlər naziri Mövlud Çavuşoğlu Bakıda Azərbaycan, Türkiyə və Pakistan XİN başçılarının üçtərəfli görüşünün yekunu ilə bağlı keçirilən mətbuat konfransında deyib.
XİN başçısı Türkiyə və ABŞ prezidentləri arasında olan telefon danışığının bəzi detallarını açıqlayıb: “ABŞ prezidenti Donald Tramp Türkiyə prezidenti Rəcəb Tayyib Ərdoğanla telefon danışığında ölkəsinin bundan sonra YPG-yə (terrorçu PKK qruplaşmasının Suriyadakı qolu - red.) silah göndərməyəcəyini söyləyib. Biz ABŞ-ın daxili işlərinə qarışmırıq. Ancaq Pentaqon Türkiyəni dinləmirsə, bu, bizi maraqlandırar. Çünki onlara verilən silahlar bizə təhdid yaradır. ABŞ kimi bir ölkənin prezidenti verdiyi sözə əməl etməlidir. Biz buna çox əhəmiyyət veririk. Verdiyimiz sözə də əməl edirik”. 
N.O.
www.oxu.az
"
"Prezident: Azərbaycan-Türkiyə-Pakistan üçtərəfli görüşü önəmli hadisədir Azərbaycan Respublikasının prezidenti İlham Əliyev noyabrın 30-da Türkiyə Respublikasının xarici işlər naziri Mövlud Çavuşoğlunun başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
Dövlət başçısı Türkiyə prezidenti Rəcəb Tayyib Ərdoğan və Türkiyə xarici işlər naziri ilə birlikdə bu yaxınlarda Bakı-Tbilisi-Qars dəmir yolunun açılışı mərasimində iştiraklarını məmnunluqla xatırladıb. Azərbaycanın və Türkiyənin regional əməkdaşlığa verdiyi töhfəyə toxunan prezident İlham Əliyev bu baxımdan bütün üçtərəfli əməkdaşlıq formatlarında ölkələrimizin iştirak etməsinin önəmini qeyd edib və bildirib ki, bu, həm ikitərəfli, həm də çoxtərəfli əməkdaşlığımızın genişləndirilməsi işinə xidmət edən təşəbbüslərdir. Dövlət başçısı bu gün keçirilən Azərbaycan-Türkiyə-Pakistan üçtərəfli görüşünü də yaxşı hadisə kimi dəyərləndirib.
Türkiyənin xarici işlər naziri Mövlud Çavuşoğlu prezident Rəcəb Tayyib Ərdoğanın salamlarını dövlət başçısına çatdırıb. Mövlud Çavuşoğlu bir ay bundan əvvəl Bakı-Tbilisi-Qars dəmir yolunun işə düşməsi ilə bağlı keçirilən mərasimlərdə iştiraklarını xatırlayıb və bu tədbirdən Türkiyənin qürur duyduğunu vurğulayıb. O, gələcəkdə Azərbaycanın Türkiyə ilə birgə həyata keçirəcəyi böyük layihələrin, o cümlədən TANAP layihəsinin önəmini qeyd edib.
Mövlud Çavuşoğlu iki dövlət başçısının liderliyi sayəsində ikitərəfli münasibətlərimizin bütün sahələrdə durmadan inkişaf etdiyini vurğulayıb. Qonaq Azərbaycan və Türkiyənin iştirakı ilə üçtərəfli formatda həyata keçirilən iş birliyinin regional və beynəlxalq təhlükəsizliyin möhkəmləndirilməsinə, bölgədə sabitliyin və iqtisadi inkişafın genişləndirilməsinə xidmət etdiyini deyib.
Söhbət zamanı “Asiyanın Qəlbi – İstanbul Prosesi” konfransının Azərbaycanda keçirilməsinin və beynəlxalq əməkdaşlığın möhkəmləndirilməsi baxımından önəmi vurğulanıb.
Görüşdə Ermənistan-Azərbaycan, Dağlıq Qarabağ münaqişəsinin həlli ilə bağlı məsələlər ətrafında fikir mübadiləsi aparılıb.
Dövlət başçısı Türkiyə Respublikasının prezidenti Rəcəb Tayyib Ərdoğanın salamlarına görə minnətdarlığını bildirib, onun da salamlarını Türkiyənin prezidentinə çatdırmağı xahiş edib.
N.O.
www.oxu.az
"
"Elmar Məmmədyarovun həmsədrlər və Nalbandyanla görüşünün vaxtı açıqlandıAzərbaycanın xarici işlər naziri Elmar Məmmədyarovun ATƏT-in Minsk qrupunun həmsədrləri və ermənistanlı həmkarı Edvard Nalbandyanla görüşünün vaxtı açıqlanıb.
Oxu.Az-ın məlumatına görə, xarici işlər naziri Elmar Məmmədyarov bu gün Bakıda Azərbaycan, Türkiyə və Pakistan XİN rəhbərlərinin ilk üçtərəfli görüşünün yekunu üzrə keçirilən mətbuat konfransında bildirib ki, görüş dekabrın 6-da Avstriyanın paytaxtı Vyanada keçiriləcək.
Qeyd edək ki, bu gün Azərbaycan, Türkiyə və Pakistanın xarici işlər nazirləri Elmar Məmmədyarov, Mövlud Çavuşoğlu və Havaca Məhəmməd Asif arasında ilk üçtərəfli görüş Bakıda baş tutub.
www.oxu.az
"
"İlham Əliyev: Pakistan bizim üçün ən yaxın dost ölkələrdəndirAzərbaycan Respublikasının prezidenti İlham Əliyev noyabrın 30-da Pakistan İslam Respublikasının xarici işlər naziri Xavaca Məhəmməd Asifin rəhbərlik etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
Prezident İlham Əliyev Azərbaycan-Pakistan ikitərəfli münasibətlərinin yüksək səviyyədə olduğunu vurğulayıb, iki ölkə arasında tərəfdaşlıq əlaqələrinin, qarşılıqlı dəstəyin önəmini qeyd edib və bu əlaqələrin möhkəmlənməsində yüksək səviyyəli qarşılıqlı səfərlərin rolunu vurğulayıb.
Dövlət başçısı bildirib ki, Azərbaycanla Pakistan bütün məsələlərlə bağlı daim bir-birini dəstəkləyir, siyasi, iqtisadi, ticarət, hərbi əməkdaşlıq əlaqələri yaxın müttəfiqlər səviyyəsində inkişaf edir. Prezident İlham Əliyev deyib ki, Pakistan bizim üçün ən yaxın müttəfiq və dost ölkələrdəndir. Dövlət başçısı Pakistanın beynəlxalq təşkilatlarda Azərbaycanın mövqeyini müdafiə etməsini yüksək qiymətləndirib. Azərbaycan-Türkiyə-Pakistan üçtərəfli formatına toxunan dövlət başçısı bu əməkdaşlığın müxtəlif sahələrdə əlaqələrimizin daha da möhkəmlənməsi işinə xidmət edəcəyini əminliklə vurğulayıb.
Pakistanın xarici işlər naziri Xavaca Məhəmməd Asif iki ölkə arasında çox yaxın qardaşlıq münasibətlərinin mövcud olduğunu deyib. İki ölkə arasında əlaqələrin müxtəlif sahələrdə, o cümlədən siyasi, iqtisadi, hərbi və digər sahələrdə uğurla inkişaf etdiyini, əməkdaşlığın daha da genişlənməsi üçün yaxşı imkanların olduğunu vurğulayan qonaq beynəlxalq təşkilatlarda Bakı ilə İslamabadın bir-birinə verdiyi qarşılıqlı dəstəyin önəmini qeyd edib.
Pakistanlı qonaq Azərbaycan-Türkiyə-Pakistan üçtərəfli formatının sabitliyin, regional və beynəlxalq təhlükəsizliyin möhkəmləndirilməsi işinə xidmət edəcəyinə əminliyini ifadə edib. O, xüsusilə Ermənistan-Azərbaycan, Dağlıq Qarabağ məsələsi ilə bağlı Pakistanın beynəlxalq təşkilatlar çərçivəsində qardaş Azərbaycanın mövqeyini dəstəklədiyini vurğulayıb. 
Söhbət zamanı “Asiyanın Qəlbi – İstanbul Prosesi” konfransının Əfqanıstanda sabitlik və inkişafa nail olunması işinə böyük töhfə verdiyi qeyd olunub.
 
N.O.
www.oxu.az
"
"Azərbaycan prezidenti Hindistan XİN rəhbərini qəbul edibAzərbaycan prezidenti İlham Əliyev Hindistanın xarici işlər üzrə dövlət naziri Mobaşar Caved Akbarın başçılıq etdiyi nümayəndə heyətini qəbul edib.
Oxu.Az-ın məlumatına görə, Mobaşar Caved Akbar Azərbaycana səfərindən böyük məmnunluq hissi keçirdiyini vurğulayıb.
“Azərbaycan xalqının ümummilli lideri Heydər Əliyevin və Sizin rəhbərliyinizlə ölkənizdə əldə edilən sabitlik və inkişafla bağlı Hindistanın baş naziri, rəhbərliyi və xalqı adından Sizi təbrik edirəm”, - deyə o bildirib.
Xoş sözlərə görə minnətdarlığını bildirən prezident İlham Əliyev Azərbaycanın müstəqillik illərində böyük uğurlar əldə etdiyini, sabit və sürətlə inkişaf edən ölkəyə çevrildiyini vurğulayıb.
Dövlət başçısı Hindistan Respublikasının xarici işlər üzrə dövlət naziri Mobaşar Caved Akbarın ölkəmizə bu səfərinin ikitərəfli münasibətlərimizin perspektivlərinin müzakirə edilməsi üçün yaxşı imkan yaratdığını deyib.
Söhbət zamanı “Asiyanın Qəlbi – İstanbul Prosesi” çərçivəsində Bakıda keçiriləcək Nazirlər Konfransının regional əməkdaşlığın gücləndirilməsi, Əfqanıstana beynəlxalq səviyyədə göstərilən dəstəyin artırılması baxımından önəmi qeyd edilib.
N.O.
www.oxu.az
"
"Xəzərin statusu ilə bağlı nazirlərin görüşünün vaxtı açıqlandıXəzər dənizinin hüquqi statusu ilə bağlı xarici işlər nazirləri səviyyəsində növbəti görüş dekabrın 4-5-də olacaq.
Oxu.Az APA-ya istinadən xəbər verir ki, bu sözləri Azərbaycanın xarici işlər naziri Elmar Məmmədyarov Bakıda türkiyəli və pakistanlı həmkarları ilə keçirilən görüşdən sonra deyib.
Qeyd edək ki, bir müddət əvvəl nazirlər səviyyəsində görüşün Moskvada keçirilməsinin nəzərdə tutulduğu açıqlanmışdı.
Xəzərin hüquqi statusuna dair Konvensiyanın gələn il imzalanması gözlənilir.
A.M.
www.oxu.az
"
"Azərbaycan, Türkiyə və Pakistan XİN başçılarının görüşü: Bakı Bəyannaməsi qəbul olundu - YENİLƏNİBAzərbaycan, Pakistan və Türkiyə xarici işlər nazirlərinin I üçtərəfli görüşünün yekunlarına dair Bakı Bəyannaməsi qəbul edilib.
Oxu.Az-ın məlumatına görə, sənəddə dövlətlər arasında strateji tərəfdaşlıq, qarşılıqlı hörmət və etimada əsaslanan ikitərəfli münasibətlərin mövcud inkişafından məmnunluq ifadə olunub.
“Azərbaycan, Pakistan və Türkiyənin müvafiq regionlarda əhəmiyyətli və strateji rolunu vurğuladılar və üç ölkə arasında tarixi əlaqələri qeyd edərək, qarşılıqlı faydalı əməkdaşlıq baxımından ümumi bazanın və geniş potensialın mövcud olduğunu bildirdilər və regionda sabitlik, təhlükəsizlik və tərəqqinin irəlilədilməsi məqsədilə üçtərəfli tərəfdaşlığın inkişafında qəti maraqlarını ifadə etdilər;
Dövlətlərin müstəqilliyi, suverenliyi, ərazi bütövlüyü və beynəlxalq səviyyədə tanınmış sərhədlərinin toxunulmazlığı prinsiplərinə qarşılıqlı hörmət və qəti dəstəyi bir daha bəyan etdilər və öz ərazilərindən bir-birilərinə qarşı fəaliyyət məqsədilə istifadə edilməyəcəyini vurğuladılar;
Yerləşdikləri müvafiq regionlarda münaqişələrin davam etməsinin təəssüf doğurduğunu bildirərək, günahsız mülki şəxslərin zərər görməsi və ərazi bütövlüyünə qarşı gücdən istifadə edilməsini qınadılar və bu münaqişələrin sülh, sabitlik və iqtisadi inkişafa mane olduğunu və beynəlxalq hüququn yuxarıda sadalanan prinsipləri və BMT Təhlükəsizlik Şurasının müvafiq qətnamələri əsasında siyasi yolla həllini tələb etdiyini vurğuladılar;
İqtisadi artım və davamlı inkişaf yolu ilə üçtərəfli əməkdaşlığın, xüsusilə də üç ölkə xalqının rifahını təmin edəcək sahələrdə genişləndirilməsinin yeni yollarının üzə çıxarılması məqsədilə öz dövlətlərinin niyyətlərini  vurğuladılar;
İqtisadi və ticari əməkdaşlığın inkişaf etdirilməsi, bununla da sərmayə qoyuluşu və ticarətin təşviqi baxımından faktiki potensialı qarşılamaq məqsədilə səylərin gücləndirilməsini qərara aldılar; və birgə layihə və proqramlar vasitəsilə enerji, nəqliyyat, gömrük, kənd təsərrüfatı, telekommunikasiya, sənaye, ətraf-mühit, təhsil, elm, mədəniyyət, turizm və idman və digər  sahələrdə əməkdaşlığı daha da gücləndirmək qərarına gəldilər;
Üç dövlət arasında enerji sahəsində enerji təchizatı təhlükəsizliyinin artırılması, bərpaolunan enerji və enerji səmərəliliyi sahəsində əməkdaşlıq imkanlarının araşdırılması və özəl sektora sərmayə qoyuluşu və ticarətin təşviq edilməsi baxımından üçtərəfli enerji dialoqunun əhəmiyyətini qeyd etdilər;
Strateji əhəmiyyətə malik irimiqyaslı nəqliyyat layihələrinin üç dövlətin iqtisadi inkişafı baxımından mənfəətli olacağına və Asiya və Avropa arasında rəqabətə davamlı daşımaları asanlaşdıracağına əminlik ifadə edərək, dəmiryol, magistral və hava uzlaşdırılmasının inkişaf etdirilməsi məqsədilə üçtərəfli əməkdaşlığın vacibliyini qeyd etdilər;
Müdafiə və təhlükəsizlik sahəsinin əhəmiyyətini vurğuladılar və bu sahələrdə fəal əməkdaşlığın inkişafına hazır olduqlarını ifadə etdilər;
Müvafiq beynəlxalq alətlər əsasında terrorizm,  ekstremizm və separatizmin  bütün forma və təzahürlərinin, transmilli mütəşəkkil cinayətkarlıq, narkotik maddələr və prekursorlarının qeyri-qanuni istehsalı və alveri; qeyri-qanuni silah ticarəti, insan alveri; miqrant qaçaqmalçılığı və qeyri-qanuni miqrasiya; mədəni və tarixi irsə qarşı cinayətlər; çirkli pulların yuyulması; kibercinayətlər və digər transmilli təhlükəsizlik təhdidlərinə qarşı mübarizədə əməkdaşlığın gücləndirilməsinə sadiqliklərini bir daha bəyan etdilər;
Xalqlar arasında insanlararası təmasların daha da genişləndirilməsinə xidmət edəcək mədəniyyət, təhsil, səhiyyə sistemi və turizminin gücləndirilməsi, gənclərin mübadiləsi, turizm, idman və digər sahələr də daxil olmaqla, sosial və humanitar sahədə əməkdaşlığın əhəmiyyətini vurğuladılar və bu sahələrdə birgə layihə və tədbirlərin təşəbbüskarı olmağa və təşviqinə hazır olduqlarını ifadə etdilər;
Ümumi maraq kəsb edən regional və qlobal məsələlər ətrafında üç qardaş dövlət arasında mütəmadi məsləhətləşmələrin davam etdirilməsi, həmçinin beynəlxalq təşkilatlar çərçivəsində əməkdaşlığın gücləndirilməsi istiqamətində maraq və hazırlıqlı olduqlarını bildirdilər;
Sülh, sabitlik və inkişaf naminə regional konsensusun inkişafına hədəflənmiş davam edən regional prosesləri vurğulayaraq, “Asiyanın qəlbi-İstanbul Prosesi”nin bu vaxta qədər əldə etdiyini nailiyyətləri qiymətləndirdilər və İstanbul Prosesinə regional siyasi platforma kimi sadiqliklərini və bu çərçivədə etimad quruculuğu tədbirlərinin inkişaf etdirilməsinə sadiq olduqlarını bir daha bəyan etdilər və Əfqanıstanda əfqanların malik olduğu və əfqanların rəhbərlik etdiyi sülh və barışıq prosesinə dəstəklərini bir daha təsdiq etdilər;
Üçtərəfli görüşlərin illik əsasda, əlifba sırası ilə üzv dövlətlərdə müntəzəm olaraq keçirilməsi barəsində razılığa gəldilər;
Növbəti üçtərəfli görüşün 2018-ci ildə qarşılıqlı razılaşdırılmış tarixlərdə İslamabadda keçirilməsi barəsində razılığa gəldilər”.
***
12:27
Bakıda Azərbaycan, Türkiyə və Pakistan xarici işlər nazirlərinin ilk üçtərəfli görüşü başa çatıb.
Oxu.Az xəbər verir ki, Elmar Məmmədyarov, Mövlud Çavuşoğlu və Xavaca Məhəmməd Asifin görüşünün yekununda Bakı Bəyannaməsi qəbul olunub.
10:15
Bu gün Bakıda Azərbaycanın xarici işlər naziri Elmar Məmmədyarov, Türkiyənin xarici siyasət idarəsinin rəhbəri Mövlud Çavuşoğlu və Pakistanın xarici işlər naziri Havaca Məhəmməd Asifin ilk üçtərəfli görüşü başlayıb.
Oxu.Az-ın məlumatına əsasən, nazirlər Azərbaycan, Türkiyə və Pakistan arasında üçtərəfli formatda əlaqələrin genişləndirilməsini, beynəlxalq və regional məsələləri müzakirə edirlər.
N.O.
www.oxu.az
"
"Çavuşoğlu: Münaqişənin həlli məsələsində səylərimizi koordinasiya etməliyik""Münaqişənin həlli məsələsində bir-birimizi dəstəkləməli, səylərimizi koordinasiya etməli və buna son qoyacağımıza əmin olmalıyıq"".
Oxu.Az ""Report""a istinadla xəbər verir ki, bunu Türkiyənin xarici işlər naziri Mövlud Çavuşoğlu Bakıda keçirilən Azərbaycan, Türkiyə və Pakistan xarici işlər nazirlərinin ilk üçtərəfli görüşünün yekununda deyib.
""Dağlıq Qarabağ məsələsində Azərbaycanı dəstəkləyirik. Terrorla mübarizədə də bir-birimizə dəstək olmalıyıq"", - M.Çavuşoğlu bildirib.
N.O.
www.oxu.az
"
"Elmar Məmmədyarov: Azərbaycan, Pakistan və Türkiyə strateji tərəfdaşdır“Pakistan və Türkiyə xarici işlər nazirləri ilə ilk üçtərəfli görüşümüz intensiv məsələhətləşmələrlə nəticələndi”.
Oxu.Az-ın APA-ya istinadən məlumatına görə, bunu xarici işlər naziri Elmar Məmmədyarov pakistanlı və türkiyəli həmkarları ilə keçirilən görüşdən sonra deyib. O bildirib ki, imzalanan Bakı bəyannaməsi gələcək əməkdaşlıq üçün yol xəritəsi rolunu oynayır: ""Hər iki ölkə ilə strateji tərəfdaşıq. Müxtəlif sahələrdə əməkdaşlığı müzakirə etdik. Siyasi baxımdan ölkələrimiz eyni mövqedədir. İqtisadi və ticari əlaqələrin inkişafının vacibliyini müzakirə etdik. Regionda olan münaqişələri müzakirə etdik və bildirdik ki, bunlar sabitlik və təhlükəsizliyə təhdiddir. Hərbi, terrorizmə qarşı mübarizə sahələrində müzakirə apardıq. Müdafiə sahəsində əməkdaşlığımız çox intensivdir. Nəqliyyat əlaqələri müzakirə mövzulardan biridir. Pakistana təklif etdik ki Azərbaycan və Türkiyənin bu sahədəki imkanlarından yararlansın. Xüsusilə Bakı-Tbilisi-Qars dəmir yolu xəttini nəzərdə tuturam.
Görüşdə ikitərəfli və üçtərəfli əsasda hava nəqliyyatının bərpasının vacibliyini qeyd etdik. Bu, ölkələr arasında turizm sahəsində böyük imkanlar yaradır”.
N.O.
www.oxu.az
"
"Məmmədyarov Qarabağ münaqişəsində tutduğu ədalətli mövqeyə görə Pakistana təşəkkür etdiXarici işlər naziri Elmar Məmmədyarov Azərbaycan-Pakistan-Türkiyə üçtərəfli görüşü çərçivəsində Azərbaycanda səfərdə olan pakistanlı həmkarı Xavaca Məhəmməd Asiflə görüşüb.
Xarici İşlər Nazirliyinin mətbuat xidmətindən Oxu.Az-a verilən məlumata görə, görüşdə 2017-ci ilin Azərbaycan və Pakistan arasında diplomatik əlaqələrin qurulmasının 25 illiyi ilə əlamətdar olduğu vurğulanaraq, iki ölkə arasında təşəkkül tapmış ənənəvi mehriban dostluq münasibətlərinin və strateji tərəfdaşlığın səviyyəsindən məmnunluq ifadə edilib. 
İkitərəfli əlaqələrin dərinləşdirilməsində yüksək səviyyəli qarşılıqlı səfərlərin və Xarici İşlər Nazirlikləri arasında siyasi məsləhətləşmələr mexanizminin əhəmiyyəti vurğulanıb.
Ermənistan-Azərbaycan münaqişəsi üzrə danışıqlar prosesinin son statusu barəsində qonağı məlumatlandıran E.Məmmədyarov 30 aprel 1993-cü ildə BMT Təhlükəsizlik Şurasında Pakistanın sədrliyi ilə Ermənistan-Azərbaycan Dağlıq Qarabağ münaqişəsi ilə əlaqədar 822 saylı Qətnamə qəbul edildiyini xatırladaraq, rəsmi İslamabada Ermənistan-Azərbaycan münaqişəsinə münasibətdə tutduğu ədalətli mövqeyə və münaqişənin həlli məsələsində Azərbaycanın haqlı mövqeyini beynəlxalq təşkilatlarda birmənalı şəkildə dəstəklədiyinə görə təşəkkür edib.
Nazirlər beynəlxalq təşkilatlar çərçivəsində faydalı əməkdaşlığın və qarşılıqlı dəstəyin vacibliyini vurğulayıblar. 
Azərbaycan və Pakistan arasında iqtisadi əməkdaşlığın inkişafı üçün potensialın mövcudluğunu nəzərə alaraq, iki ölkə arasında ticarət dövriyyəsinin artırılması və investisiyaların təşviqinə yönəlmiş birgə səylərin artırılmasının zəruriliyi qeyd edilib. İkitərəfli iqtisadi əlaqələrin daha da irəlilədilməsində Azərbaycan-Pakistan Birgə Komissiyası və Azərbaycan və Pakistan arasında ticarət sahəsində əməkdaşlıq üzrə Birgə İşçi Qrupunun fəaliyyəti yüksək qiymətləndirilib.
Həmçinin, Şimal-Cənub Nəqliyyat Dəhlizinin maraqlı və yeni imkanlar vəd etdiyi bildirilib və bu xüsusda iki ölkənin nəqliyyat sahəsi üzrə mütəxəssislərinin görüşünün mümkünlüyü müzakirə edilib. Tərəflər Azərbaycan və Pakistan arasında hava uçuşlarının bərpası məsələsinin vacibliyinə toxunublar.
E.Məmmədyarov Azərbaycanın EXPO-2025 sərgisinə ev sahibliyi etmək üçün Bakı şəhərinin namizədliyini irəli sürdüyü barədə həmkarına məlumat verib.
Nazirlər ilk iclası keçirilən Azərbaycan-Pakistan-Türkiyə üçtərəfli görüşünün ümumi maraq doğuran məsələlərin müzakirəsi və qarşılıqlı faydalı layihələrin işlənib-hazırlanması baxımından əhəmiyyətli platforma olacağına ümidvar olduqlarını qeyd ediblər. İkitərəfli formatda dövlətlər arasında parlamentlər səviyyəsində mövcud pozitiv əməkdaşlıq ruhunun üçtərəfli səviyyədə də davam etdiriləcəyini və bunun dostluq əlaqələrinin daha da dərinləşməsinə xidmət edəcəyini bildiriblər.
Sonda Asiyanın Qəlbi-İstanbul Prosesinin və Proses çərçivəsində VII Nazirlər Konfransının əhəmiyyəti qeyd olunub.
N.O.
www.oxu.az
"
"İran parlamentindən Ermənistana tələb: Araz çayını zəhərləməyin!İran İslam Şurası Məclisində (parlament) Ermənistan hökuməti kəskin tənqid edilib.
Oxu.Az AZƏRTAC-a istinadən xəbər verir ki, İran parlamentinin deputatları Ermənistan tərəfindən Araz çayının çirkləndirilməsini narahatlıqla qarşılayıb və hökumətdən bunun qarşısının alınmasını tələb ediblər.
İran parlamentinə Ərdəbil vilayətindən seçilmiş deputat Şahhur Purhüseyn çıxışında bildirib ki, Ermənistan ətraf mühitin qorunması istiqamətində heç bir iş görməyərək Araz çayının suyunu çirkləndirir. Onun sözlərinə görə, İranın Ərdəbil vilayətinin Muğan rayonunda əhali arasında xərçəng xəstəliyinin artmasına səbəb Ermənistandır. Deputat nəzərə çatdırıb ki, Ermənistan radioaktiv tullantıları çaya axıtmaqla İrana böyük ziyan vurur.
Qeyd edək ki, İranın Araz çayı boyunca əraziləri münbit torpaqlardır. Burada əkinçilik geniş inkişaf edib. Yerli fermerlər suvarma suyunu məhz Araz çayından götürürlər. Çayın suyunun isə Ermənistan tərəfindən zəhərli maddələrlə çirkləndirilməsi nəinki məhsuldarlığı dəfələrlə aşağı salır, eyni zamanda, əhali arasında onkoloji xəstəliklərin artmasına səbəb olur.
İran parlamentində Ermənistanın Araz çayını zəhərləməsi haqqında müzakirələrin aparılması birinci dəfə deyil. Ötən il də bir qrup deputat hökumətdən çayın çirkləndirilməsi ilə əlaqədar Ermənistana ciddi xəbərdarlıq olunmasını tələb edib.
N.O.
www.oxu.az
"
"Azərbaycanın baş konsuluna yeni təyinatAzərbaycanın Los-Ancelesdəki baş konsulu Nəsimi Ağayev Los-Anceles Konsulluq Korpusunun (LAKK) sədri (duayeni) təyin olunub. 
Baş Konsulluqdan Oxu.Az-a verilən məlumata görə, N.Ağayev səlahiyyətlərinin icrasına başlayıb.
Məlumata görə, Azərbaycanın baş konsulu noyabrın 29-da Los-Ancelesdə akkreditə olunmuş bütün baş konsullara və fəxri konsullara məktub ünvanlayaraq, öz müxtəlifliyi və multikulturalizmi ilə seçilən Los-Anceles şəhərində Konsulluq Korpusunun fəaliyyətinin daha da təkmilləşdirilməsi naminə korpusun bütün üzvləri ilə sıx əməkdaşlığa ümid etdiyini bildirib.
Qeyd edək ki, LAKK ABŞ-ın Los-Anceles şəhərində akkreditə olunmuş dünyanın 105 dövlətinin baş konsullarını və fəxri konsullarını birləşdirir. Nyu-York şəhərindən sonra LAKK dünyada ikinci ən böyük konsulluq korpusudur.
Bildirilib ki, LAKK-ın duayeni Los-Ancelesdə fəaliyyət göstərən bütün Konsulluq Korpusunu təmsil edir və buradakı şəhər, ştat və federal qurumlarla, eləcə də, digər təşkilatlarla Korpusun münasibətlərinin qurulması və tənzimlənməsinə rəhbərlik edir.
Xatırladaq ki, 2005-ci ildə prezident İlham Əliyevin müvafiq sərəncamı ilə yaradılmış Azərbaycanın ABŞ-ın Los-Anceles şəhərindəki Baş Konsulluğu Kaliforniya ştatı da daxil olmaqla, ABŞ-ın 13 qərb ştatına məsuldur.  
N.O.
www.oxu.az
"
"Tramp: Obamanın dövründə ABŞ-ın dövlət borcu iki dəfə artıbABŞ prezidenti Donald Tramp çərşənbə günü ölkənin dövlət borcunun demokrat xələfi Barak Obamanın zamanında iki dəfə artdığını xatırladıb.
Oxu.Az “Report”-a istinadən xəbər verir ki, o bunu ""Twitter"" hesabında yazıb.
""Demokratların dövlət borcu haqqında söhbətlərini eşitmək gülməlidir, halbuki sabiq prezident Obama onu səkkiz il ərzində iki dəfə artırıb"", - deyə Amerika lideri qeyd edib.
Sentyabrın 20-də ABŞ-ın dövlət borcu tarixdə ilk dəfə olaraq 20 trilyon dolları ötüb.
A.S.
www.oxu.az
"
"Çavuşoğlu Azərbaycana səfərə gəlib – FOTOTürkiyə xarici işlər naziri Mövlud Çavuşoğlunun Azərbaycana səfəri başlayıb.
Oxu.Az-ın APA-ya istinadən məlumatına görə, sabah o, Pakistan və Azərbaycan xarici işlər nazirləri ilə birgə üçtərəfli görüşə qatılacaq. 
Mövlud Çavuşoğlu həmçinin “Asiyanın ürəyi-İstanbul prosesi”nin xarici işlər nazirlərinin toplantısında iştirak edəcək.








S.B.
www.oxu.az
"
"Vasif Talıbovdan – YENİ TƏYİNATNaxçıvan Muxtar Respublikası mədəniyyət və turizm nazirinin müavini təyin edilib.
Oxu.Az-ın APA-ya istinadən məlumatına görə, bununla bağlı Naxçıvan MR Ali Məclisinin sədri Vasif Talıbov müvafiq sərəncam imzalayıb.
Sərəncama əsasən Rəşad Xuduyev Naxçıvan MR mədəniyyət və turizm nazirinin müavini təyin edilib.
S.B.
www.oxu.az
"
"İlham Əliyevdən manatla alınan kreditlərlə bağlı – FƏRMANPrezident İlham Əliyev “Azərbaycan Respublikasının Kredit Zəmanət Fondu” Açıq Səhmdar Cəmiyyətinin fəaliyyətinin təmin edilməsi haqqında fərman imzalayıb.
Oxu.Az APA-ya istinadən xəbərinə görə, fərmanla “Azərbaycan Respublikasının Kredit Zəmanət Fondu” Açıq Səhmdar Cəmiyyətinin Nizamnaməsi və strukturu” təsdiq edilib.
Fərmanla həmçinin “Sahibkarlar tərəfindən manatla alınan kreditlərə təminat verilməsi Qaydası”, “Azərbaycan Respublikasının Kredit Zəmanət Fondu” Açıq Səhmdar Cəmiyyətində kredit reytinqi sisteminin və digər risk menecmenti alətlərinin tətbiqi Qaydası”  və “Sahibkarlar tərəfindən manatla alınan kreditlərə hesablanmış faizlərə görə subsidiya verilməsi Qaydası” təsdiq edilir.
Müəyyən edilib ki, subsidiya sahibkarlar tərəfindən 2018-ci il yanvarın 1-dən dekabrın 31-dək banklardan manatla alınan kreditlərə hesablanmış faizlərə görə verilir.
Nazirlər Kabinetinə Azərbaycan Respublikası Prezidentinin aktlarının bu Fərmana uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etmək; Nazirlər Kabinetinin normativ hüquqi aktlarının bu Fərmana uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat vermək; mərkəzi icra hakimiyyəti orqanlarının normativ hüquqi aktlarının bu Fərmana uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat vermək; “Azərbaycan Respublikasının Kredit Zəmanət Fondu” Açıq Səhmdar Cəmiyyətinin nizamnamə kapitalının formalaşdırılmasını bir ay müddətində təmin etmək və Fərmandan irəli gələn digər məsələləri həll etmək tapşırılıb.
Maliyyə Nazirliyi  Fərmandan irəli gələn məsələləri həll etməli, Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Fərmana uyğunlaşdırılmasını təmin edib Azərbaycan Respublikasının Nazirlər Kabinetinə məlumat verməlidir.
S.B.
www.oxu.az
"
"Azərbaycanla Xorvatiya arasında birbaşa aviareyslər açıla bilərBu gün Azərbaycanın iqtisadiyyat naziri Şahin Mustafayev Bakıda səfərdə olan Xorvatiyanın baş nazirinin müavini, iqtisadiyyat, sahibkarlıq və peşə naziri xanım Martina Daliçin rəhbərlik etdiyi nümayəndə heyəti ilə görüşüb.
Oxu.Az-ın İqtisadiyyat Nazirliyinə istinadən verdiyi xəbərə görə, görüşdə nazir Ş.Mustafayev bildirib ki, Azərbaycan və Xorvatiya arasında sənaye, gəmiqayırma, neft-kimya, əczaçılıq, tranzit, turizm, kənd təsərrüfatı, ticarət sahələrində əlaqələrin genişləndirilməsi üçün potensial böyükdür.
Azərbaycanda sənaye parklarının, o cümlədən gəmiqayırma üzrə ixtisaslaşmış Qaradağ Sənaye Parkının fəaliyyət göstərdiyini qeyd edən iqtisadiyyat naziri iki ölkənin gəmiqayırma sahəsində bir sıra ehtiyat hissələrinin birgə istehsalı üzrə əməkdaşlıq edə biləcəyini diqqətə çatdırıb.
Ş.Mustafayev Xorvatiya şirkətləri üçün Azərbaycanın sənaye və neft-kimya potensialına, bu sahədə həyata keçirilən layihələrə dair təqdimat keçirilməsini təklif edib. Azərbaycana Xorvatiyadan dərman idxal olunduğunu, hazırda Azərbaycanda əczaçılıq məhsulları istehsal edəcək zavodların tikintisi işlərinin davam etdiyini bildirən nazir bu sahədə əməkdaşlıq imkanlarını vurğulayıb. Bundan başqa, Xorvatiya Azərbaycanın tranzit potensialından istifadə edə, ölkələr arasında turizm sahəsində əlaqələrin inkişafı üçün birbaşa reyslər açıla bilər.
Xorvatiyanın baş nazirinin müavini, iqtisadiyyat, sahibkarlıq və peşə naziri M.Daliç iki ölkə arasında İKT, kənd təsərrüfatı, sənaye, turizm və s. sahələrdə əməkdaşlıq üçün imkanları diqqətə çatdırıb.  
A.S.
www.oxu.az
"
"Pakistanın xarici işlər naziri Azərbaycana gəldiPakistanın xarici işlər naziri Kavaca Məhəmməd Asif Azərbaycana gəlib.
Oxu.Az-ın APA-ya istinadla məlumatına görə, sabah o, Türkiyə və Azərbaycan xarici işlər nazirləri ilə birgə üçtərəfli görüşə qatılacaq.
Pakistanlı nazir ""Asiyanın ürəyi-İstanbul prosesi"" ölkələri xarici işlər nazirlərinin toplantısında da iştirak edəcək.
A.S.
www.oxu.az
"
"İran Bakı-Tbilisi-Qars layihəsinin Təbrizədək uzadılmasını təklif etdi“İran Bakı-Tbilisi-Qars dəmir yolunun Təbriz şəhərinə qədər uzadılmasını təklif edib”.
Oxu.Az xəbər verir ki, bu barədə APA-nın Gürcüstan bürosuna açıqlamasında İranın yol və şəhərin inkişafı naziri Abbas Axundi deyib.
O bildirib ki, bu məsələ ilə bağlı Türkiyə tərəfi ilə müzakirə aparılıb və memorandum imzalanıb: “Bu, çox böyük layihədir və üzərində iş gedir. Bu layihə reallaşsa, dairəvi dəmir yolu yaranacaq. İran və Türkiyə layihə üzrə işlər aparmaqla bağlı razılıq ifadə edib”.
Cənub-Qərb nəqliyyat dəhlizinə toxunan A. Axundi onun çox uğurlu olacağını hesab etdiyini söyləyib: “Bu dəhliz region və dünyada olan dəhlizlərlə rəqabət apara biləcək. Əminəm ki, İran, Azərbaycan, Gürcüstan və Ukraynanın bu dəhlizlə bağlı əməkdaşlığı uğurlu olacaq.”
O, İran və Azərbaycan arasında infrastruktur sahəsində əməkdaşlığın çox yaxşı davam etdiyini qeyd edib: “Astara-Astara dəmir yolunun tikintisi davam edir. Azərbaycan tərəfi ilə Astaradan Rəştə qədər olan dəmir yolunun tikintisinin maliyyələşdirilməsi ilə bağlı danışıqlar apardıq. Bununla bağlı memorandum imzalanıb. Layihə ilə bağlı müqavilənin imzalanması da nəzərdə tutulur. Bundan sonra Azərbaycan layihənin inkişaf etdirilməsində iştirak edəcək”.
A.S.
www.oxu.az
"
"Türkiyə XİN başçısı həmsədrlərlə Qarabağ münaqişəsini müzakirə edibTürkiyənin xarici işlər naziri Mövlud Çavuşoğlu Ankarada ATƏT-in Minsk Qrupunun həmsədrləri ilə görüşüb.
Oxu.Az-ın ""Report""a istinadən verdiyi xəbərə görə, bu barədə M.Çavuşoğlu ""Twitter"" səhifəsində yazıb.
""Mən Minsk Qrupunun həmsədrləri - Stefan Viskonti, İqor Popov, Endrü Şofer və ATƏT-in fəaliyyətdə olan sədrinin xüsusi nümayəndəsi Anji Kaspşiki qəbul etdim və Türkiyənin Minsk prosesini dəstəklədiyini bildirdim"", - deyə Türkiyə XİN başçısı yazıb.
A.S.
www.oxu.az
"
"İlham Əliyev general rütbəsi verdi – SƏRƏNCAMPrezident İlham Əliyev Tofiq Həsənova ədliyyə general-mayoru ali xüsusi rütbəsinin verilməsi haqqında sərəncam imzalayıb.
Oxu.Az xəbər verir ki, sərəncamla Naxçıvan Muxtar Respublikası ədliyyə nazirinin müavini – Penitensiar Xidmətin rəisi Tofiq Etibar oğlu Həsənova ədliyyə general-mayoru ali xüsusi rütbəsi verilib.
A.S.
www.oxu.az
"
"Macarıstanın ölkəmizdəki səfiri: Avropaya Azərbaycanla sıx əlaqədə olmaq lazımdırMacarıstan Respublikasının Azərbaycan Respublikasındakı Fövqəladə və Səlahiyyətli səfiri,  cənab Viktor Sederkenyi Ölkə.Az-a müsahibə verib.
Oxu.Az həmin müsahibəni təqdim edir:
“Avropaya Azərbaycanla sıx əlaqədə olmaq lazımdır”
-Qədim Türk xalqı Azərbaycanla və Hunn ölkəsi olan Macarıstanla tarixi əlaqələr mövcuddur. Cənab səfir, xalqlarımız arasındakı tarixi əlaqələri necə xarakterizə edərdiniz və müasir dövrümüzdə bu əlaqələrin inkişafı barədə danışardınız.
-Hərçənd ki, diplomatlar elmi məsələlərə toxunmamalıdırlar. Həqiqətən də biz macarlar, elə siz də azərbaycanlılar hunnları bizim tarixi əcdadlarımız hesab edirik. Belə bir fikir var ki, biz macarların azərbaycanlıların türk kökləri ilə bir çox oxşarlıqlarımız vardır, bu oxşarlıqlar adətlərimizdə, dilimizdə özünü göstərir. Bir çox sözlərimiz eynidir. Biz bununla fəxr edirik və əcdadlarımızın adət-ənənələrini qoruyub saxlayır. Bütün bunlar bu gün bizim siyasi əlaqələrimizin yüksək səviyyədə olmasına köməkdir.
-Macarıstan Azərbaycana dost ölkədir və siyasi əlaqələrimizin yüksək səviyyədə olması buna bariz nümunədir. Azərbaycanda Macarıstan haqqında həmişə xoş təəssüratlar olub. Sizcə bunun səbəbi kimi tarixi əlaqələrdir, yoxsa başqa səbəblər var?
-Əlbəttə, ümumi tarixi köklərimiz Azərbaycanla bu günkü əlaqələrimizin vacib faktorudur. Ancaq bu günkü çağırışları da nəzərə almaq lazımdır. Bizim hökümət 7 il əvvəl Şərqin açılışı “çağırışı” elan etdi və bu çağırışda Azərbaycan strateji istiqamətdir. 2014-cü ildə Prezident İlham Əliyev rəsmi görüşə gələndə biz birlikdə Strateji Müttəfiqlik Deklarasiyası qəbul etdik. Həmin vaxtdan başlayaraq bizim əlaqələr yüksələn xətlə inkişaf edir, rəsmilərin görüşləri daha aktiv olub, parlament üzvlərinin, işgüzar dairələrin, mədəniyyət nümayəndələrinin görüşləri artmışdır və mədəni əlaqələr yenilənmişdir.
2016-cı ilin martında bizim Baş Nazir Azərbaycanı ziyarət etmişdir. Bu zaman yeni iqtisadi müqavilələr imzalanmış, gələcəkdə görüləcək yeni layihələrin istiqaməti göstərilmişdir. Azərbaycan bu istiqamətdə də bizim strateji müttəfiqimizdir.
-Dövlət və hökumət Başçılarının görüşləri göstərir ki, bizim ölkələr arasında əlaqələr inkişaf edir. Cənab Səfir, Sizcə ölkələrimiz arasında iqtisadi, siyasi və humanitar sahədə inkişafı artırmaq üçün daha nə etmək olar?
-Qeyd etdiyim kimi, bizim əlaqələr yüksək səviyyədə və çox möhkəm əsasdadır. Təkcə Xarici İşlər Nazirləri bu il ərzində 4 dəfə görüşmüşlər. Bu görüşlər həm Budapeştdə həm də Beynəlxalq tədbirlərdə olmuşdur. Bu ilin martında Bakıda Macar Mədəniyyəti Günləri keçdi, minlərlə insan bu tədbirləri ziyarət etdi.
Təhsil sahəsində yüksək nailiyyətlərimiz vardır, xeyli azərbaycanlı tələbələr Macarıstan Universitetlərində təhsil alırlar.
Bizim ölkələr arasında heç bir anlaşılmamazlıq yoxdur və əlaqələrimizin hüquqi bazası möhkəmdir. Hökumətlərarası İqtisadi Komissiya müvəffəqiyyətlə vəaliyyət göstərir. Deyim ki, bu komissiyanın bizim tərəfdən həmsədrləri hökumət Nazirləridir ki, bizim hökumətdə bu çox nadir haldır. Ancaq strateji müttəfiqlərimizlə belə nümayəndəlik təyin olunur. Bu faktın özü macar tərəfin Azərbaycana olan yüksək diqqətin təzahürüdür.
Budapeşt və Bakı arasında birbaşa aviareys var ki, bu da bizim əlaqələrin daha möhkəm olmasına kömək edir, vətəndaşların bizim ölkəyə səyahətini asan edir, turizmin inkişafına da böyük dəstəkdir. Bakıda Macarıstanın ticarət evi fəaliyyət göstərir. Bizdə olan məlumata görə tezliklə Azərbaycanın da ticarət nümayəndəsi Budapeştdə öz fəaliyyətinə başlayacaqdır.
Qeyd edim ki, ölkələrimiz arasında ticarət dövriyyəsi bizi qane etmir. Bu bizim nə siyasi, nə də iqtisadi əlaqələrimizi əks etdirmir. Həmin istiqamətdə qarşımızda böyük işlər durur.
-Macarıstan Azərbaycan-Ermənistan arasında olan Dağlıq Qarabağ probleminin həqiqətlərinin dünyaya çatdırılmasında böyük töhvələr verdi. Bir diplomat kimi Siz bu problemin həllini necə görürsünüz?
-Bu sualınıza mənim cavabım çox qısa olacaq. Macarıstan bu problemin yarandığı gündən öz münasibətini bildirmişdir. Bu konflikt Azərbaycanın ərazi bütövlüyü əsasında Sülh yolu ilə həll olunmalıdır.
-Azərbaycanın Avropa ilə əlaqələrinin genişlənməsində Macarıstan xüsusi yerdədir. Macarıstanın Avropa İttifaqına və Avroatlantik Məkana inteqrasiyasında rəsmi Bakıya dəstəyi nə dərəcədədir?
-Macarıstan Azərbaycanla Avropa İttifaqı arasında əlaqələrin gücləndirilməsində xüsusi ilə maraqlıdır. İndiki zamanda Brüsseldə Avropa İttifaqı ilə Azərbaycan arasında müttəfiqlik müqaviləsi haqqında danışıqlar gedir. Biz bu danışıqları hər cür təqdir edirik və hesab edirik ki, Avropaya Azərbaycanla sıx əlaqədə olmaq lazımdır. Avropaya Azərbaycanla energetika və rabitə, həmçinin ticarət sahəsində əlaqələr xüsusi ilə lazımdır. Hesab edirik ki, Azərbaycan Avropanın strateji istiqaməti olmalıdır.
-Cənab səfir, Macarıstan Azərbaycan iqtisadiyyatının hansı sahələrinə infestisiya yatırmağa maraqlıdır?
-Azərbaycan iqtisadiyyatının bir çox sahələrinə bizim marağımız vardır. Bütün imkanları nəzərdən keçiririk. Macarıstanda qazındı xammalı yoxdur. Lakin, iqtisadiyyatın bəzi sahələrində bizim çox təcrübəmiz və texnologiyalarda böyük nailiyyətlərimiz vardır. Öz diqqətimizi iqtisadiyyatımızda böyük nailiyyətlərimiz olan istiqamətlərə yönəltmişik. Bu istiqamətlər farmakologiya, kənd təsərrüfatı məhsullarının qablaşdırılması və tikinti sahələridir. Yeni istiqamətlərdən biri də informasiya texnologiyaları xidmətidir. Sadəcə ticari əlaqələrdən birgə layihələrin inkişafına maraqlıyıq. Misal olaraq, Xızı rayonunda bizim Ekzim-Bankın krediti ilə böyük istilik kompleksi tikilir. Bundan başqa Macarıstanın Su-Kanal Korporasiyası ilə sizin “Azərsu” arasında yüksək əməkdaşlıq vardır.
-Tələbə mübadiləsi Sizi qane edirmi və bu mübadilənin artırılması üçün hansı addımların atılmasını planlaşdırırsınız?
-Əlaqələrin bu istiqaməti son illər çox yüksək inkişaf edir. Bu ildən başlayaraq Macarıstan azərbaycanlı tələbələr üçün 200 təqaüd təsis edib. Bu kiçik rəqəm deyil. Biz Azərbayacanın təhsil müəssisələri ilə əlaqələrdə maraqlıyıq. Xüsusi ilə türkologiya və ölkəşünaslıq ixtisasları üzrə. Keçmişimizdən bizə qalan nailiyyətləri öyrənmək bizim gələcəyimizə lazımdır və bu istiqamətdə görüləcək işlər çoxdur. Azərbaycan Dillər Universitetində uzun illərdir macarıstanlı rektor macar dilini tədris edir.
-Cənab səfir, rəsmi Budapeştin bu gün regionda baş verən həqbi münaqişələrə mövqeyi necədir?
-Hökumətimizin regionda baş verən münaqişələrə münasibəti birmənalıdır-Dövlətlərin ərazi bütövlüyü və bütün mübahisələrin Sülh yolu ilə həlli. Bu münaqişələr regionda böyük narahatçılıq yaradır və ölkələrin iqtisadiyyatına mənfi təsir edir.
-Cənab səfir, diplomatik missiyanızı həyata keçirərkən iki ölkə arasında daha hansı sahələrdə inkişaf görmək istərdiniz?
-Macarıstan Azərbaycandakı səfiri kimi mənim bəxtim onda gətirib ki, ölkələrimiz arasında siyasi əlaqələr çox yüksək səviyyədədir və mən çalışacağam ki, bu səviyyədə davam etsin və daha da yüksəlsin. Öz fəaliyyətim dairəsində diqqətimi iqtisadi inkişafı daha da yüksəlməsinə yönəldəcəm. Mədəni əlaqələrin daha sıx olmasına çalışacam, vətəndaşlarımız arasında daha sıx əlaqələrin yaranmasına və turist mübadiləsinin yüksəlmıəsinə çalışacam. Sizdə də, bizdə də, yüksəksəviyyəli kurort sahələri vardır.
Mən Azərbaycana cəmisi 2 aydır ki, təyin olunmuşam və bütün planlarım 4 ilə hesablanıb. Azərbaycanın müxtəlif rayonlarını görmək istərdim, onların iqtisadi potensialı ilə yaxından tanış olmaq və bizim müvafiq regionlarla əlaqələrin yaranmasına çalışacağam.
Əlbəttə ki, insanlarla şəxsi əlaqələrimin artmasına və Azərbaycanın mədəniyyət nümayəndələri ilə əlaqələrin artmasına çalışacağam. Planlar var, qalıb onların həyata keçirilməsi.
A.S.
www.oxu.az
"
"Prezident bu rayonlara pul ayırdıAzərbaycan prezidenti İlham Əliyev Tərtər şəhərində çoxmənzilli binaların əsaslı təmiri və abadlıq-quruculuq işlərinin davam etdirilməsi ilə bağlı əlavə tədbirlər haqqında sərəncam imzalayıb.
Oxu.Az xəbər verir ki, Tərtər şəhərində 20 çoxmənzilli binanın əsaslı təmirinə başlanılması və abadlıq-quruculuq işlərinin davam etdirilməsi üçün podratçı təşkilatlara zəruri avansın ödənilməsindən ötrü Prezidentin ehtiyat fondundan Tərtər Rayon İcra Hakimiyyətinə 3 milyon manat, o cümlədən 20 çoxmənzilli binanın əsaslı təmiri üçün 1,5 milyon manat, abadlıq-quruculuq işlərinin davam etdirilməsi üçün 1,5 milyon manat ayrılıb.
Prezidentin digər sərəncamı ilə Ağcabədi şəhərində çoxmənzilli binaların əsaslı təmiri və abadlıq-quruculuq işlərinin davam etdirilməsi ilə bağlı əlavə tədbirlər haqqında sərəncam imzalayıb.
Ağcabədi şəhərində 25 çoxmənzilli binanın əsaslı təmirinə başlanılması və abadlıq-quruculuq işlərinin davam etdirilməsi üçün podratçı təşkilatlara zəruri avansın ödənilməsindən ötrü Prezidentin ehtiyat fondundan Ağcabədi Rayon İcra Hakimiyyətinə 3 milyon manat, o cümlədən 25 çoxmənzilli binanın əsaslı təmiri üçün 2 milyon manat, abadlıq-quruculuq işlərinin davam etdirilməsi üçün 1 milyon manat ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
E.Ə.
www.oxu.az
"
"Çavuşoğlu Ankarada həmsədrlərlə görüşdüTürkiyənin xarici işlər naziri Mövlud Çavuşoğlu ATƏT-in Minsk qrupunun həmsədrləri İqor Popov (Rusiya Federasiyası), Stefan Viskonti (Fransa), Endrü Şofer (ABŞ) və ATƏT-in fəaliyyətdə olan sədrinin şəxsi nümayəndəsi Anjey Kaspşiklə görüşüb.
Oxu.Az-ın xəbərinə görə, bu barədə M. Çavuşoğlu şəxsi “Twitter” səhifəsində yazıb.
E.Ə.
www.oxu.az
"
"Prezident: İnformasiya texnologiyaları Azərbaycan üçün prioritet sahələrdən biridirAzərbaycan pezidenti İlham Əliyev CISCO şirkətinin qlobal innovasiyalar üzrə vitse-prezidenti Qay Didrixin başçılıq etdiyi nümayəndə heyətini qəbul edib.
Oxu.Az-ın məlumatına görə, Q.Didrix təmsil etdiyi şirkətin ölkəmizlə uğurlu əməkdaşlıq həyata keçirdiyini və Azərbaycanın Nəqliyyat, Rabitə və Yüksək Texnologiyalar Nazirliyi ilə səmərəli əməkdaşlıq etdiyini deyib.
Prezident İlham Əliyevlə əvvəlki görüşlərini məmnunluqla xatırlayan qonaq həmin görüşlərdən sonra çox yaxşı nəticələrin əldə olunduğunu bildirib. Azərbaycanla bağlı bir sıra mühüm layihələr üzərində işlədiklərini deyən Q. Didrix CISCO şirkətinin ölkəmizlə əməkdaşlığa böyük önəm verdiyini və Azərbaycanda işlərin qısa zaman ərzində səmərəli şəkildə icrası üçün hər cür imkanların olduğunu vurğulayıb. 
Prezident İlham Əliyev CISCO şirkəti ilə Azərbaycanın uğurlu əməkdaşlıq etdiyini bildirib. Dövlət başçısı, öz növbəsində, şirkətin rəhbərliyi ilə keçirdiyi görüşləri məmnunluqla xatırlayıb və həmin görüşlərdən keçən dövr ərzində əlaqələrimizin inkişafı üçün yaxşı əsasların yarandığını qeyd edib, bu əməkdaşlığın bundan sonra da genişləndiriləcəyinə ümidvar olduğunu bildirib.
İnformasiya texnologiyaları sahəsinin Azərbaycan üçün prioritet sahələrdən biri olduğunu deyən prezident İlham Əliyev ölkəmizdə bu istiqamətdə həyata keçirilən genişmiqyaslı işlərin Azərbaycan iqtisadiyyatının sürətli inkişafı baxımından əhəmiyyətini qeyd edib.
N.О.
www.oxu.az
"
"Azərbaycanda Kosta Rikanın səfirliyi açıldıKosta-Rikanın Azərbaycandakı səfirliyinin açılış mərasimi keçirilib.
Oxu.Az-ın APA-ya istinadən məlumatına görə, açılışda Kosta Rikanın xarici işlər naziri Manuel Qonsales Sans və xarici işlər nazirinin müavini Nadir Hüseynov iştirak edib.
Azərbaycanda fəaliyyət göstərən diplomatik korpus nümayəndələri və digər rəsmi şəxslər də tədbirə qatılıb.
N.О.
www.oxu.az
"
"Əflatun Amaşovdan Əhəd Abıyevə irad: Bu, qabiliyyətdirTanınmış jurnalist, köşə yazarı Seymur Verdizadə bir neçə gün əvvəl  “Əsa ila gəzən icra başcısı, işsiz gənclər” başlıqlı yazısına görə təhqir olunub. Məlumat üçün bildirək ki, həmin yazıda yaşlı nəslin gənclərə mane olması, onlara yol açmaması tənqid olunub.
Oxu.Az xəbər verir ki, məsələ ilə bağlı Qafqazinfo-ya açıqlama verən S.Verdizadə yazı dərc olunandan sonra icra başçısının yaxınları və müavinləri tərəfindən təhqir edildiyini, ailə üzvlərinin təhdid olunduğunu bildirib: “Noyabrın 26-da ”Əsa ilə gəzən icra başcısı, işsiz gənclər” adlı yazı yazmışam və dünən səhər saatlarından başlayaraq Daşkəsən rayon icra başçısı Əhəd Abıyev yaxınları vasitəsilə təzyiq etməyə başlayıb və sözügedən yazıya etirazını bildirərək mənə hədə-qorxu gəlir.
Bu gün səhər isə Ə. Abıyevin müavini Namiq Süleymanov zəng etdi, ünvanıma çox ağır söyüşlər səsləndirməyə başladı. Əlbəttə, onun səviyəsinə enmədim, nəzərinə çatdırdım ki, məsələni ictimailəşdirəcəm”.
Məsələyə artıq Mətbuat Şurasının sədri Əflatun Amaşov da münasibət bildirib.
Qurum sədri, jurnalistin yazdığı yazıya görə təhqirə, hədə-qorxuya məruz qalmasını yolverilməz adlandırıb.
“Belə xoşagəlməz hərəkət dövlət məmuru və ona yaxın çevrə tərəfindən həyata keçirilibsə, ancaq təəssüf doğura bilər. Bunu təsadüfən bildirmədim. Baxıram jurnalist Seymur Verdizadənin Daşkəsən Rayon İcra Hakimiyyətinin başçısı cənab Əhəd Abıyev və ona yaxın çevrə tərəfindən təhqirlərə, hədə-qorxulara məruz qaldığına dair məlumatlar yayımlanmaqdadır və qarşı tərəfin əks arqument ortaya qoymaması məsələni həqiqət kimi qəbul etməyə əsas verir”.
Əflatun Amaşov  bildiririb ki, jurnalistin yazdığı yazıya görə təhqir olunması, hədələnməsi həm davranış qaydalarına, həm də qanunlara ziddir.
“Jurnalistin fikrini qəbul etməmək, ona sivil qaydada etiraz bildirmək olar. Çox istərdim ki, buna xüsusən dövlət qurumlarının təmsilçiləri həssas yanaşsınlar. Bu həssaslıq yalnız etik məsələ deyil, eyni zamanda, idarəçilik bacarığı və qabiliyyətidir”
www.oxu.az
"
"Elmar Məmmədyarov Kosta Rikanın xarici işlər və etiqad naziri ilə görüşübXarici işlər naziri Elmar Məmmədyarov Azərbaycanda səfərdə olan Kosta Rikanın xarici işlər və etiqad naziri Manuel Qonzalez Sanz ilə görüşüb.
XİN-in mətbuat xidmətindən Oxu.Az-a verilən məlumata görə, nazirlər 2017-ci ilin Kosta Rika və Azərbaycan arasında diplomatik münasibətlərin qurulmasının 20 illiyi ilə əlamətdar olduğunu qeyd edərək, ötən 20 il ərzində iki ölkə arasında mövcud siyasi dialoq və qarşılıqlı anlaşmanın müsbət inkişafından məmnunluq ifadə ediblər.
E.Məmmədyarov Kosta Rikanın Azərbaycanda səfirlik təsis etmə qərarının yüksək qiymətləndirildiyini diqqətə çatdırıb. Nazirlər hər iki ölkədə diplomatik missiyaların mübadiləsinin qarşılıqlı əməkdaşlığın gücləndirilməsinə yeni bir təkan verəcəyinə əminlik ifadə ediblər.
Azərbaycanın XİN başçısı iyun ayında Kosta Rikaya rəsmi səfərini xoş təəssüratlarla xatırlayaraq keçirilən məhsuldar görüşlərin, səfər çərçivəsində baş tutmuş siyasi məsləhətləşmələri iki ölkə arasında münasibətlərin müxtəlif sahələrində irəlilədilməsinə töhfə verəcəyinə ümidvar olduğunu qeyd edib.
Nazirlər ikitərəfli münasibətlərin irəlilədilməsi baxımından parlament diplomatiyasının xüsusi rol oynadığını bildirərək, parlament nümayəndə heyətlərinin mübadiləsinə dair ortaq təşəbbüslə çıxış ediblər.
Manuel Qonzales Sanz Azərbaycanda olmağından və iki ölkə arasında siyasi dialoqun və dostluğun inkişafından məmnunluq duyduğunu nəzərə çatdırıb.
Nazirlər Azərbaycan və Kosta Rikanın bir-birlərinin ərazi bütövlüyü, suverenliyi və beynəlxalq tanınmış sərhədlərinin toxunulmazlığına qarşılıqlı hörmət və dəstəyi bir daha bəyan ediblər. Onlar gücdən istifadə ilə dövlətlərin beynəlxalq səviyyədə tanınmış sərhədlərinin dəyişdirilməsi cəhdlərinin qəbuledilməz olduğunu vurğulayıblar.
Tərəflər iqtisadi-ticarət, turizm, enerji, logistika, limanlar və gəmiçilik, sərmayələrin qoyuluşu və humanitar sahələrdə qarşılqılı faydalı əməkdaşlıq üçün geniş imkanlar olduğunu qeyd ediblər və bu xüsusda işgüzar dairələr arasında birbaşa təmasların təşviq edilməsinin vacibliyini vurğulayıblar.
Nazirlər qarşılıqlı maraq kəsb edən məsələlər ətrafında geniş müzakirələr aparıblar. 



N.О.
www.oxu.az
"
"Nazir: Kosta Rika Azərbaycanı regionda əsas tərəfdaşı kimi qəbul edirPrezident İlham Əliyev noyabrın 29-da Kosta Rika Respublikasının xarici işlər və etiqad naziri Manuel Qonzales Sanzı qəbul edib.
Oxu.Az-ın məlumatına görə, Kosta Rikanın xarici işlər və etiqad naziri Manuel Qonzales Sanz ölkələrimiz arasında ikitərəfli münasibətlərin qarşılıqlı etimad üzərində qurulduğunu qeyd edib. Azərbaycanda Kosta Rikanın səfirliyinin açılmasına toxunan Manuel Qonzales Sanz bildirib ki, bu, ölkəsinin strateji qərarıdır. O, qeyd edib ki, Kosta Rika Azərbaycanı regionda əsas tərəfdaşı kimi qəbul edir və Azərbaycan vasitəsilə regional əməkdaşlıq həyata keçirmək əzmindədir.
Öz növbəsində, prezident İlham Əliyev ölkələrimiz arasında səmimi dostluq münasibətlərinin mövcud olduğunu deyib. Dövlət başçısı Kosta Rikanın Azərbaycanda səfirlik açmasının önəmini qeyd edib və səfirliyin fəaliyyətinin həm ikitərəfli münasibətlərin genişləndirilməsi, həm də regional əlaqələrin inkişaf etdirilməsi işinə töhfə verəcəyinə ümidvar olduğunu bildirib.
Görüş zamanı iki ölkə arasında qarşılıqlı sərmayə qoyuluşu, ticarət əlaqələri və kənd təsərrüfatı sahələrində əməkdaşlıq üçün kifayət qədər imkanların olduğu vurğulanıb, bu istiqamətdə əlaqələrimizin genişləndirilməsi ilə bağlı fikir mübadiləsi aparılıb.
N.O.
www.oxu.az
"
"İlham Əliyev: “Şərq Tərəfdaşlığı” sammiti yaxşı nəticələr veribAzərbaycan prezidenti İlham Əliyev Xorvatiya baş nazirinin müavini, iqtisadiyyat, sahibkarlıq və peşə naziri, Azərbaycan-Xorvatiya iqtisadi əməkdaşlıq üzrə Birgə Komissiyasının həmsədri xanım Martina Daliçin rəhbərlik etdiyi nümayəndə heyətini qəbul edib.
Oxu.Az-ın məlumatına görə, dövlət başçısı ölkələrimiz arasında ikitərəfli münasibətlərin çox yaxşı səviyyədə olduğunu deyib.
Xorvatiya prezidenti xanım Kolinda Qrabar-Kitaroviçin Azərbaycana səfərini xatırlayan prezident İlham Əliyev bu səfərin uğurla keçdiyini bildirib və ölkələrimiz arasında müxtəlif səviyyələrdə qarşılıqlı səfərlərin həyata keçirilməsindən məmnunluğunu ifadə edib. Dövlət başçısı müxtəlif sahələrdə əməkdaşlığın genişləndirilməsi baxımından qarşılıqlı ticarət, investisiya qoyuluşu, ölkələrimizin daha çox şirkətlərinin birgə çalışmasının önəmini vurğulayıb.
Prezident İlham Əliyev bu baxımdan iqtisadi əməkdaşlıq üzrə Birgə Komissiyanın fəaliyyətinin əhəmiyyətini qeyd edib. Azərbaycan-Avropa İttifaqı əlaqələrinə toxunan prezident İlham Əliyev bu yaxınlarda Şərq Tərəfdaşlığı Sammitinin uğurla keçirildiyini və yaxşı nəticələr verdiyini bildirərək sammitdə qəbul edilən Bəyannamənin əhəmiyyətini vurğulayıb, Azərbaycan ilə Avropa İttifaqı arasında yeni saziş üzərində danışıqlar aparıldığını və bu sazişin əməkdaşlığımızın qarşılıqlı maraq doğuran bütün sahələrini, o cümlədən siyasi, iqtisadi, enerji, mədəniyyət sahələrini əhatə edəcəyinə ümidvar olduğunu bildirib. Dövlət başçısı Azərbaycan ilə Xorvatiya arasında energetika sahəsində uzunmüddətli əməkdaşlığın yaxşı perspektivlərə malik olduğunu deyərək Xorvatiyanın “Cənub Qaz Dəhlizi” Məşvərət Şurasında mütəmadi iştirak etməsindən məmnun olduğunu bildirib.
M. Daliç isə Bakıya gəlişindən məmnunluğunu ifadə edərək ölkəmizdə özlərini evdəki kimi hiss etdiklərini bildirib. O, ölkələrimiz arasında ikitərəfli münasibətlərin çox yüksək səviyyədə olduğunu deyərək, iki dövlət başçısının əməkdaslığımızın genişlənməsi baxımından birgə səylərinin önəmini qeyd edib. Xanım Martina Daliç sərmayə qoyuluşu, ticarət və digər sahələrdə əməkdaşlığın dərinləşdirilməsi üçün geniş imkanların olduğunu dedi və iqtisadi əməkdaşlıq üzrə Birgə Komissiyanın uğurla fəaliyyət göstərdiyini qeyd edib.
N.O.
www.oxu.az
"
"Türkiyənin Hərbi Hava Qüvvələrinin komandanı Azərbaycana gəlibNoyabrın 29-da Türkiyə Respublikasının Hərbi Hava Qüvvələrinin komandanı, ordu generalı Hasan Küçükakyüz Azərbaycana rəsmi səfərə gəlib.
Müdafiə Nazirliyinin mətbuat xidmətindən Oxu.Az-a bildirilib ki, səfər çərçivəsində ordu generalı H. Küçükakyüzün Müdafiə Nazirliyində bir sıra görüşləri planlaşdırılır. Görüşlərdə iki ölkənin Hərbi Hava Qüvvələri arasında əməkdaşlığın hazırkı vəziyyəti, perspektivləri və qarşılıqlı maraq doğuran digər məsələlər müzakirə olunacaq.
Səfər dekabrın 1-dək davam edəcək.
N.О.
www.oxu.az
"
"Pakistan və Türkiyə xarici siyasət idarəsinin rəhbərləri Bakıya gəlirNoyabrın 30-da Bakıda Azərbaycan-Türkiyə-Pakistan xarici işlər nazirlərinin birinci üçtərəfli görüşü keçiriləcək.
XİN-dən Oxu.Az-a verilən məlumata görə, görüşdə Azərbaycanın xarici işlər naziri Elmar Məmmədyarov, Türkiyənin xarici işlər naziri Mövlud Çavuşoğlu və Pakistan İslam Respublikasının xarici işlər naziri Kavaca Məhəmməd Asif iştirak edəcək.
N.О.
www.oxu.az
"
"Prezident göstəriş verdi, Zakir Həsənov cəbhədə – FOTOAzərbaycan Respublikasının prezidenti, Ali Baş Komandan İlham Əliyevin göstərişinə əsasən, müdafiə naziri, general-polkovnik Zakir Həsənov və nazirliyin rəhbər heyəti cəbhəboyu zonada yerləşən raket və artilleriya bölmələrinin döyüşə hazırlıq səviyyəsini yoxlayıb.
Müdafiə Nazirliyindən Oxu.Az-a verilən məlumata görə, müxtəlif hərbi hissələrin saxlanclarında qorunan artilleriya sistemləri, eləcə də, eşelonlaşdırılmış ehtiyat sursat, mərmilər və digər texniki vasitələrə baxış keçirilib.
Müdafiə naziri raket və artilleriya qoşunlarının döyüşə hazırlıq səviyyəsinin artırılması və döyüş vasitələrinin effektiv istifadəsi ilə bağlı komandanlıq qarşısında müvafiq tapşırıqlar qoyub.




















A.M.
www.oxu.az
"
"Prezident: Azərbaycanda insan ömrünün uzunluğu artır“Səhiyyə sahəsində görülmüş işlər öz nəticəsini verir. Çünki bizim bütün göstəricilərimiz müsbətə doğru dəyişir, insanların ömrünün uzunluğu artır, həyat keyfiyyəti yaxşılaşır, ana və uşaq ölümü azalır. Bütün bunlar beynəlxalq səhiyyə təşkilatları tərəfindən də qiymətləndirilir”.
Oxu.Az xəbər verir ki, bunu prezident İlham Əliyev noyabrın 28-də Azərbaycanın Sabirabad rayonuna səfəri çərçivəsində 205 çarpayılıq Rayon Mərkəzi Xəstəxanasının açılışında çıxışı zamanı deyib.
“Bu gün Azərbaycan səhiyyə infrastrukturu baxımından dünya miqyasında qabaqcıl yerlərdədir. Bununla paralel olaraq, Azərbaycan, hesab edirəm, yeganə ölkədir ki, burada hər bir vətəndaş dövlət hesabına ildə bir dəfə pulsuz müayinədən keçir. Biz bu layihəyə bir neçə il bundan əvvəl başlamışıq. Hər il beş milyondan çox Azərbaycan vətəndaşı müayinədən keçir və artıq öz sağlamlığı, səhhəti ilə bağlı bütün bilgiləri alır. Bu, bizə imkan verir ki, xəstəliklər vaxtında müəyyən edilsin və lazımi müalicə də təyin olunsun. Hər il beş milyondan çox insan dövlət hesabına pulsuz müayinədən keçir. Belə gözəl tibb ocaqlarının yaradılması, əlbəttə ki, bizə bu təşəbbüsü irəli sürməyə imkan verdi. Çünki əgər şərait olmasaydı, biz bu proqramı icra edə bilməzdik”, - deyə o əlavə edib.
Prezident bildirib ki, bir sözlə, Bakı şəhərində, bütün rayonlarda yeni səhiyyə ocaqlarının tikintisi prosesi, demək olar ki, başa çatır:
“Biz bu işlərə 2004-cü ildən başlamışıq. O vaxt birinci növbədə müalicə-diaqnostika mərkəzləri, ondan sonra mərkəzi rayon xəstəxanaları, ixtisaslaşmış xəstəxanalar yaradıldı. Bu gün səhiyyə sisteminin maddi-texniki bazası yüksək standartlara tam cavab verir”.
S.B.
www.oxu.az
"
"Prezidentin köməkçisi: Azərbaycan Aİ-dən heçnə ummur – VİDEOAvropa İttifaqının Şərq Tərəfdaşlığı Sammiti Azərbaycan ilə bu təşkilat arasında əlaqələrdə yeni mərhələnin başlanğıcı kimi rəsmi Bakı üçün tarixi əhəmiyyət daşıyır.
Oxu.Az-ın məlumatına görə, Azərbaycan prezidentinin xarici siyasət məsələləri üzrə köməkçisi Novruz Məmmədov Xəzər Televiziyasına açıqlamasında belə deyib.
Novruz Məmmədov bildirib ki, xüsusi ilə sammitin sonunda qəbul edilən bəyannamədə rəsmi Bakının prinsipial heab etdiyi əsas məsələlərin əksini tapması əməkdaşlığın daha da genişləndirilməsi üçün zəmin yaradır.
Avropa İttifaqının Şərq Tərəfdaşlığı Sammitinin bəyannaməsində ərazi bütövlüyü, sərhədlərin toxunulmazlığı və suverenlik kimi təməl prinsiplərin əks olunması və bütün iştirakçı dövlətlərin bunu birmənali şəkildə qəbul etməsi rəsmi Bakının təşkilatla əlaqələrinin genişləndirməsi üçün yeni imkanlar açır. Nəzərə alsaq ki, 2015-ci ilin Riqa Sammitində Azərbaycanı qane etməyən məsələ bu prinsiplərə laqeyd münasibət idi. Ermənistan tərəfi bu dəfə də buna mane olmaq üçün əlindən gələni edib, amma istəklərinə nail ola bilməyib.
Novruz Məmmədov hesab edir ki, bunun əsas səbəbi Avropa İttifaqının Azərbaycana artıq bərabərhüquqlu tərəfdaş gözü ilə baxmasıdır. Azərbaycan Avropa İttifaqı üçün siyasi və iqtisadi əməkdaşlıq baxımından əhəmiyyətli bir ölkədir.
Burada əsas məsələ ondan ibarətdir ki, Azərbaycan Avropa İttifaqından nə isə ummur. Konkret qarşılıqlı-faydalı əməkdaşlıq təklif edir. Bu əməkdaşlığın isə müqabilində özünün şərtləri var. O şərtlər ki, beynəlxalq hüququn norma və prinsiplərinin tələbədir. Ermənistanın düşdüyü vəziyyət isə fərqlidir. İqtisadi əməkdaşlıq baxımından Avropa Birliyi üçün heç bir əhəmiyyət kəsb etməyən bu dövlət sadəcə lobbi və diaspor gücünə ayaqda qalmağa çalışır.
Bundan əlavə, sammitdə digər bir məqam ondan ibarətdir ki, Azərbaycanın işğal altında olan ərazilərinə qeyri-qanuni səfərlər və hətta bura investisiya qoymaq cəhdləri Avropa İttifaqı səviyyəsində pislənilib.
Sırf ikitərəfli münasibətlər kontekstində isə, Avropa İttifaqı Azərbaycan ilə bütün sahələrdə əlaqələrin inkişafında maraqlı olduğunu və konkret addımlar atmaq niyyətini ifadə edib. Buna ilk növbədə, viza məsələsinin sadələşdirilməsi, ümumi hava məkanından istifadə, Azərbaycanın təşəbbüsü və iştirakı ilə həyata keçirilən böyük iqtisadi, o cümlədən də enerji və nəqliyyat layihələrinin birmənalı dəstəklənməsi aiddir.

S.B.
www.oxu.az
"
"İlham Əliyev: Ermənilər Qarabağa gəlmə millətdir, köçürülüblərAzərbaycanın ərazi bütövlüyü bütün dünya tərəfindən tanınır, dəstəklənir, bütün beynəlxalq təşkilatlar bu məsələ ilə bağlı öz sözlərini demişlər. Onların arasında ən mötəbər təşkilat BMT-dir. BMT Təhlükəsizlik Şurası 4 qətnamə qəbul etmişdir ki, orada erməni silahlı qüvvələrinin işğal edilmiş torpaqlardan dərhal və qeyd-şərtsiz çıxarılması tələb olunur. Yəni, beynəlxalq aləm bu məsələ ilə bağlı öz sözünü deyib. Tarixi ədalət də bizim tərəfimizdədir. 
Oxu.Az-ın xəbərinə görə, bu sözləri prezident İlham Əliyev noyabrın 28-də Tərtər rayon ictimaiyyətinin nümayəndələri və məcburi köçkünlərlə görüşündə deyib.
“Biz hamımız yaxşı bilirik və indi dünya da bilir ki, Dağlıq Qarabağ əzəli Azərbaycan torpağıdır, ermənilər bu ərazilərə XIX əsrdə köçürülmüşdür. Bunu əks etdirən bir çox tarixi sənədlər var və bu sənədlərin bir hissəsi, o hadisəni əks etdirən eksponatlar bu gün açdığım Tərtər Tarix-Diyarşünaslıq Muzeyində nümayiş etdirilir. Bu, elmi kitablarda da öz əksini tapıb. 1978-ci ildə tikilən və ermənilərin İrandan Dağlıq Qarabağa köçürülməsini əks etdirən abidə də bunu təsdiqləyir. O vaxt ermənilərin Dağlıq Qarabağa köçürülməsinin 150 illik yubileyi qeyd olunmuş və bunu əks etdirən abidə ucaldılmışdır. Münaqişə başlayan kimi ermənilər o abidəni dağıtmışlar. Ancaq axıra qədər dağıda bilməmişlər. O abidənin qalıqları tapılıb, bərpa edilib və əyani sübut kimi artıq qorunur. Bu, bütün dünyaya göstərir ki, ermənilər bu ərazidə gəlmə millətdir, köçürülüblər. Necə köçürülüblər, kim tərəfindən köçürülüblər – biz bunu da yaxşı bilirik və tarix bunu təsdiqləyir. Ona görə, mən həmişə deyəndə ki, Dağlıq Qarabağ bizim əzəli, tarixi torpağımızdır, bunu tarixi həqiqətə əsaslanıb deyirdim”, - deyə dövlət başçısı bildirib.
İlham Əlieyv qeyd edib ki, bizim ümumi işimiz ondan ibarətdir ki, bütün dünya bunu bilsin və artıq biz bunu görürük: 
“Bizim səylərimiz və yorulmaz fəaliyyət nəticəsində dünyada Ermənistan-Azərbaycan, Dağlıq Qarabağ münaqişəsi ilə bağlı birmənalı fikir formalaşıb. Qeyd etdiyim kimi, bütün mötəbər beynəlxalq təşkilatlar Dağlıq Qarabağı Azərbaycanın ayrılmaz hissəsi kimi tanıyır və bunu təsdiqləyən bir çox qərar, qətnamələr qəbul edilmişdir. Dağlıq Qarabağın tarixi keçmişi haqqında biz bütün dünyaya məlumatlar təqdim edirik. Bu yaxınlarda Avropa İttifaqının Şərq Tərəfdaşlığı Zirvə görüşündə qəbul edilmiş yekun Bəyannamədə də Şərq Tərəfdaşlığına üzv ölkələrin suverenliyi, ərazi bütövlüyü bir daha təsdiqlənib və dəstəklənib. Bu, bizim böyük diplomatik nailiyyətimizdir. Ona görə münaqişənin həlli yolları bu tarixi həqiqətə, ədalətə və beynəlxalq hüquqa əsaslanmalıdır. Əminəm ki, belə də olacaq, Azərbaycan öz ərazi bütövlüyünü bərpa edəcək. Heç vaxt biz imkan verə bilmərik ki, torpağımızda ikinci erməni dövləti yaradılsın”.
“Vaxtilə işğal edilmiş və tamamilə dağıdılmış Cocuq Mərcanlıya aprel döyüşləri nəticəsində bu il Azərbaycan vətəndaşları qayıdıblar. Eyni zamanda, vaxtilə işğal altında olmuş bu ərazidə bu gün, bax, bu gözəl şəhərcik salınıb. Bu, bir daha onu göstərir ki, biz öz torpağımızda yaşayırıq, keçmiş Dağlıq Qarabağ Muxtar Vilayəti Azərbaycana məxsus olan ərazidir, torpaqdır. İndi biz sizinlə bu torpaqda – işğalçılardan azad edilmiş torpaqda görüşürük. Burada Azərbaycan vətəndaşları yaşayacaq və Azərbaycan bayrağı dalğalanır”, - Azərbaycan prezidenti bildirib.
S.B.
www.oxu.az
"
"Prezident İlham Əliyev Sabirabadda – FOTO + YENİLƏNİBNoyabrın 28-də Azərbaycan Respublikasının prezidenti İlham Əliyev Sabirabad rayonunda Bayraq Muzeyinin açılışında iştirak edib.
Oxu.Az xəbər verir ki, dövlətimizin başçısı muzeyin rəmzi açılışını bildirən lenti kəsdi.
Prezident İlham Əliyevin həyata keçirdiyi siyasətdə millilik, gənc nəslin vətənpərvərlik ruhunda tərbiyəsi xüsusi yer tutur. Bu baxımdan, bölgələrdə də üçrəngli bayrağımızın şərəfinə meydanlar, muzeylər yaradılır və xüsusi layihələr həyata keçirilir.
Məlumat verildi ki, Sabirabad Bayraq Muzeyinin inşasına 2017-ci ilin fevralında başlanılıb və sentyabrda başa çatdırılıb. Muzeyin binası iki sərgi zalından və müxtəlif yardımçı otaqlardan ibarətdir. Sərgi zallarında 6 bölmə yaradılıb. Burada Azərbaycanın xanlıqlar dövrünün xəritəsi və bayraqları, orta əsrlərə aid döyüşçülərin geyimləri, XIX əsr Azərbaycan şəhərlərinin gerbləri, qədim metal sikkələr, kağız pullar, Azərbaycanın Xalq Cümhuriyyəti, SSRİ və müstəqillik dövrünün konstitusiyaları, gerbləri, bayraqları, poçt markaları, orden və medallar nümayiş olunur.
Diqqətə çatdırıldı ki, Bayraq Muzeyinin yerləşdiyi meydanın ərazisi son vaxtlar genişləndirilərək iki hektara çatdırılıb. Hündürlüyü 97 metr olan dövlət bayrağı dirəyinin postament hissəsinin ətrafı abadlaşdırılıb və yaşıllıq salınıb, yeni işıqlandırma sistemi yaradılıb, uşaqlar üçün attraksionlar qoyulub. Meydandakı iki fəvvarə yenidən qurulub.
***
17:30
Noyabrın 28-də Sabirabad Sənaye Məhəlləsinin təməlqoyma mərasimi olub.
Oxu.Az xəbər verir ki, Azərbaycan Respublikasının prezidenti İlham Əliyev mərasimdə iştirak edib.
İqtisadiyyat naziri Şahin Mustafayev ölkəmizdə sənaye məhəllələrinin yaradılması istiqamətində görülən işlər haqqında dövlətimizin başçısına məlumat verdi. Bildirildi ki, Azərbaycanda ilk sənaye məhəlləsi prezident İlham Əliyevin müvafiq Sərəncamı ilə Neftçalada yaradılıb. Bu ilin sentyabrında dövlətimizin başçısının iştirakı ilə açılışı olan həmin məhəllədə indi 9 müəssisə və 1 kiçik sahibkarlıq emalatxanası fəaliyyət göstərir. Neftçala Sənaye Məhəlləsində 474 yeni iş yeri açılıb. Sahibkarların marağı nəzərə alınaraq ərazinin genişləndirilməsi nəzərdə tutulur.
Daha bir sənaye məhəlləsi Azərbaycan prezidentinin 2016-cı il 13 iyun tarixli Sərəncamına əsasən Masallıda yaradılacaq.
Dövlətimizin başçına məlumat verildi ki, ümumilikdə 10 hektar, ilkin mərhələdə isə 3,54 hektar ərazini əhatə edəcək Masallı Sənaye Məhəlləsində üç istehsalat korpusu, inzibati və texniki binalar, köməkçi sahələr tikiləcək. İnşasına bu ilin iyulunda başlanılan məhəllədə 2018-ci ilin aprel ayında müəssisələrin fəaliyyətə başlaması nəzərdə tutulub. Tikintiyə cəlb edilmiş işçilərin sayı 200 nəfərdir. Burada sahibkarlar tərəfindən 33 layihə təklif olunub. Layihələrin əsas istiqamətləri mebel, tikinti materialları, plastik tara, xalça, süfrə suyu, qida və kənd təsərrüfatı məhsullarının istehsalıdır. Müəssisələrin işə düşməsi nəticəsində 600-dən çox yeni iş yeri açılacaq.
Prezident İlham Əliyevə təqdim olunan daha bir layihənin icrasına - Hacıqabul Sənaye Məhəlləsinin tikintisinə gələn ilin yanvarında başlanılacaq. Dövlətimizin başçısının bu ilin iyulunda imzaladığı müvafiq Sərəncama əsasən məhəllədəki müəssisələr ağır maşınqayırma, xüsusi vaqonqayırma, avtomobil və kompozit materialları istehsalı sahələrində ixtisaslaşacaq. Məhsulların satış bazarları isə MDB, Yaxın Şərq və Afrika ölkələri olacaq.
Azərbaycan prezidentinin bir gün əvvəl imzaladığı Sərəncama əsasən, Sabirabadda da sənaye məhəlləsi yaradılacaq. İyirmi hektar ərazidə salınacaq bu sənaye mərkəzində yun tədarükü, pambıqtəmizləmə, taxta, plastik məmulatlar və tikinti materiallarının istehsalı, kənd təsərrüfatı məhsullarının emalı müəssisələri və logistika mərkəzinin fəaliyyət göstərməsi planlaşdırılır.
Prezident İlham Əliyev Sabirabad Sənaye Məhəlləsinin təməlini qoydu.
***
17:24
Azərbaycan prezidenti İlham Əliyev Sabirabad rayonuna səfər edib.
Oxu.Az-ın məlumatına görə, dövlət başçısı Heydər Əliyevin Sabirabad şəhərində ucaldılmış abidəsini ziyarət edərək önünə gül dəstəsi qoyub.
Sabirabad Rayon İcra Hakimiyyətinin başçısı Nazim İsmayılov rayonda görülən abadlıq-quruculuq işləri və həyata keçirilən sosial layihələr barədə prezident İlham Əliyevə məlumat verib.























N.O.
www.oxu.az
"
"Prezident: ŞT sammitinin Bəyannaməsində üzv ölkələrin ərazi bütövlüyü dəstəkləndi“Tərtər rayonunda 1170 məcburi köçkün ailəsi üçün salınan yeni yaşayış kompleksində hər cür şərait yaradılıb. Məcburi köçkünlərin problemlərinin həlli dövlətin əsas vəzifələrindən biridir”.
Oxu.Az-ın məlumatına görə, bunu bu gün Azərbaycan prezidenti İlham Əliyev Tərtər rayon ictimaiyyətinin nümayəndələri və məcburi köçkünlərlə görüşdə deyib.
Dövlət başçısı Cəbrayıl rayonunun Cocuq Mərcanlı kəndində aparılan işlərin əhəmiyyətini vurğulayıb: “Ötən ilin aprelində Azərbaycan ordusunun qazandığı qələbə ərazi bütövlüyümüzü bərpa edəcəyimizə təminat verib. Dağlıq Qarabağ əzəli Azərbaycan torpağıdır. Bunu təsdiq edən mühüm faktlardan biri ermənilərin Qarabağa köçürülmələrinin 150 illiyi ilə bağlı 1978-ci ildə abidə ucaltmalarıdır. Bununla bağlı tarixi həqiqətlər bütün dünyaya çatdırılıb. Avropa İttifaqının Şərq Tərəfdaşlığı Sammitinin yekun Bəyannaməsində üzv ölkələrin suverenliyi, ərazi bütövlüyü bir daha təsdiqləndi və dəstəkləndi”.
N.O.
www.oxu.az
"
"Prezident Ağcabədi rayonuna gedib - FOTO + YENİLƏNİBNoyabrın 28-də Ağcabədi rayonunda yeni çörək və un məmulatları zavodunun açılışı olub.
Oxu.Az xəbər verir ki, Azərbaycan Respublikasının Prezidenti İlham Əliyev açılışda iştirak edib.
Prezident İlham Əliyev müəssisəni işə salıb, istehsal prosesinə və hazır məhsullara baxıb.
Diqqətə çatdırılıb ki, zavodda istehsal prosesi tam avtomatlaşdırılıb. Belə ki, xüsusi nəqliyyat vasitələri ilə un zavoda gətirilərək anbara boşaldılır. Bundan sonra istehsal prosesində xəmirin mayalanması üçün süd emalından alınan pendir suyundan istifadə olunur ki, bu da istehsal edilən çörək və müxtəlif çeşidli un məmulatlarının daha dadlı və keyfiyyətli olmasına, eləcə də məhsulların saxlanma müddətinin artmasına şərait yaradır. Xəmirin mayalandırılmasında istifadə olunan pendir suyunun xammal bazasının yaradılması üçün gələcəkdə süd emalı sahəsinin təşkili nəzərdə tutulur. İstehsal olunan məhsulların istehlakçılara çatdırılması üçün kifayət qədər nəqliyyat vasitələri alınıb. Zavodda 50-dək yeni iş yeri yaradılıb və orta aylıq əməkhaqqı 400 manat təşkil edir.
Sonda xatirə şəkli çəkdirilib.
15:52
Azərbaycan prezidenti, Ali Baş Komandan İlham Əliyev noyabrın 28-də Ağcabədi rayonuna səfəri çərçivəsində Müdafiə Nazirliyinin “N” saylı hərbi hissəsində yaradılan şəraitlə tanış olub.
Oxu.Az  xəbər verir ki, müdafiə naziri, general-polkovnik Zakir Həsənov prezident, Ali Baş Komandan İlham Əliyevə raport verib.
Bu gün Azərbaycan dünyada həm də peşəkar ordusu olan ölkə kimi tanınır. Şübhəsiz ki, bu cür ordusu olan xalqın müstəqilliyi də əbədi və sarsılmazdır. Azərbaycanda ordu quruculuğu istiqamətində işlər ardıcıl surətdə aparılmaqla yanaşı, dünya təcrübəsi nəzərə alınmaqla həyata keçirilir. Milli Ordunun formalaşması və bu sahədə inkişafın təməlinin qoyulması ulu öndər Heydər Əliyevin adı ilə bağlıdır. 2003-cü ildən isə Prezident, Ali Baş Komandan İlham Əliyevin rəhbərliyi ilə Silahlı Qüvvələrin maddi-texniki bazasının möhkəmləndirilməsi istiqamətində çox mühüm addımlar atılıb. Bu tədbirlər Ordumuzun gücünü daha da artırıb. Bu gün Azərbaycanı dünya birliyində layiq olduğu yerə gətirən amillər sırasında Silahlı Qüvvələrin döyüş qabiliyyəti, texniki təchizatı, zabit kadrlarının hazırlıq səviyyəsi, əsgərlərin mənəvi-psixoloji durumu mühüm yer tutur. Təsadüfi deyil ki, Azərbaycanın bölgədə ən yüksək mövqelərə malik ölkə olmasını şərtləndirən əsas amillər sabitlik, dinamik iqtisadi inkişaf və güclü ordudur. Ordu quruculuğu istiqamətində həyata keçirilən layihələr arasında yeni hərbi hissələrin inşası, mövcudlarının isə əsaslı şəkildə yenidən qurulması mühüm yer tutur. Belə hərbi hissələrdən biri də Ağcabədi rayonunda yaradılan “N” saylı hərbi hissədir.
Hərbi hissədə Qərargah binası, əsgər yataqxanaları, yeməkxana kompleksi, tibb məntəqəsi və digər zəruri binalar inşa olunub. Qərargah binasında hərbi hissənin döyüş bayrağının yerləşdiyi xüsusi guşə yaradılıb, idarə heyətinin xidməti otaqları, konfrans zalı və digər zəruri otaqlar istifadəyə verilib. Qərargah binasında komandanlığın yüksək səviyyədə çalışması və istirahəti üçün bütün zəruri şərait mövcuddur.
Prezident, Silahlı Qüvvələrin Ali Baş komandanı İlham Əliyev hərbi hissənin əsgər yataqxanasında olub, burada şəxsi heyət üçün yaradılmış sosial-məişət şəraitinə baxıb.
Binada ideoloji, məişət və digər zəruri otaqlar hərbçilərin ixtiyarına verilib. Əsgərlərin idmanla məşğul olmaları üçün yataqxana kompleksində trenajor zalı da yaradılıb. Hərbi hissənin ərazisində çörək sexi, hamam-camaşırxana-istixana kompleksi, texniki nəzarət və yanacaqdoldurma məntəqələri, avtomobil parkı və idman şəhərciyi yaradılıb.
Prezident, Ali Baş Komandan İlham Əliyevə interaktiv təlim-məşq sistemi barədə məlumat verilib. Bildirilib ki, burada şəxsi heyətin sinif şəraitində atəş qabiliyyətinin artırılması təlimləri keçirilir.
Azərbaycanda son dövrlərdə ordunun modernləşdirilməsi, hərbi hissələrin müasirləşdirilməsi istiqamətində görülən işlər ardıcıl davam etdirilir. Bu hərbi hissədə yaradılan şərait bir daha sübut edir ki, son illər Azərbaycan Ordusu Prezident, Ali Baş Komandan İlham Əliyevin rəhbərliyi ilə maddi-texniki bazasını gücləndirib və haqlı olaraq, dünyanın ən güclü ordularından biri kimi tanınır. Son dövrlərdə Ordumuzun əldə etdiyi qələbələr, qazandığı uğur və nailiyyətlər bir daha sübut edir ki, Azərbaycan Ordusu Ali Baş Komandanın əmri ilə istənilən an düşmənə sarsıdıcı zərbə vurmaqla torpaqlarımızı işğaldan azad etməyə qadirdir.
15:07
Bu gün Ağcabədi Olimpiya İdman Kompleksinin açılışı olub.
Oxu.Az-ın məlumatına görə, Azərbaycan prezidenti İlham Əliyev açılış mərasimində iştirak edib.
Dövlət başçısı əvvəlcə Olimpiya İdman Kompleksinin rəmzi açılışını bildirən lenti kəsib. Gənclər və idman naziri Azad Rəhimov Ağcabədi Olimpiya İdman Kompleksində yaradılan şərait barədə dövlət başçısına ətraflı məlumat verib.
Bildirilib ki, kompleksin tikintisinə 2012-ci ilin iyununda başlanılıb. Yüksək keyfiyyətlə aparılan tikinti işləri bu ilin noyabrında başa çatdırılıb.
Komplekslə tanışlıqdan sonra prezident İlham Əliyev rayon ictimaiyyətinin nümayəndələri və ağcabədili idmançılarla görüşüb.
14:25
Bu gün Azərbaycan prezidenti İlham Əliyev Ağcabədi rayonuna səfəri çərçivəsində Bayraq Muzeyinin açılışında iştirak edib.
Oxu.Az xəbər verir ki, dövlət başçısı muzeyin rəmzi açılışını bildirən lenti kəsib.
Azərbaycanda dövlət atributlarına hörmət və ehtiram ulu öndər Heydər Əliyevin xalqımıza ən böyük əmanətidir. Prezident İlham Əliyevin yürütdüyü siyasətdə də millilik, gənc nəslin vətənpərvərlik ruhunda tərbiyəsi xüsusi yer tutur. Bu baxımdan bölgələrdə də müvafiq tədbirlər görülür. Paytaxtımızla yanaşı, ölkənin bütün bölgələrində üçrəngli bayrağımızın şərəfinə meydanlar, muzeylər yaradılır və xüsusi layihələr həyata keçirilir. Bu gün hər bir azərbaycanlı dövlət bayrağını özünün qürur mənbəyi və and yeri hesab edir. Azərbaycan bayrağı dövlətimizin suverenliyinin rəmzlərindən biri, milli mənəvi dəyərlərimizə və ümumbəşəri ideallara sadiqliyimizin təcəssümüdür. 
Dövlət başçısı muzeydə yaradılan şəraitlə tanış olub.
Daha sonra dövlət başçısı Ağcabədidə Tarix-Diyarşünaslıq Muzeyinin yenidənqurmadan sonra açılışında iştirak edib.
Azərbaycan prezidenti muzeydə yaradılan şəraitlə tanış olub.
Respublikamızın bölgələrində yeni yaradılan və ya əsaslı şəkildə yenidənqurmadan sonra istifadəyə verilən Tarix-Diyarşünaslıq muzeyləri tarixi keçmişimizə həssas münasibəti əks etdirir. Bu, dövlət siyasətinin tərkib hissəsidir. Tarixi abidələrin, müqəddəs məkanların bərpası, yeni muzeylərin, mədəniyyət mərkəzlərinin tikilməsi milli mənəvi dəyərlərimizə hörmət və ehtiramın təzahürüdür. Təqdirəlayiq haldır ki, bu proses ölkəmizin bütün regionlarını əhatə edir.
Daha sonra ölkə başçısı Heydər Əliyev Fondunun təşəbbüsü ilə Ağcabədidə inşa edilmiş 4 nömrəli körpələr evi–uşaq bağçasının açılışında iştirak edib.
Prezident körpələr evi–uşaq bağçasının rəmzi açılışını bildirən lenti kəsib.
Dövlətimizin başçısı körpələr evi-uşaq bağçasında yaradılan şəraitlə tanış olub.


































































































N.O.
www.oxu.az
"
"ÜAK-ın ləğvi rəsmiləşdiÜmumrusiya Azərbaycan Konqresinin birinci instansiya məhkəməsinin və Apellyasiya Kollegiyasının qurumun ləğvi haqqında qərarından Rusiya Ali Məhkəməsinin Rəyasət Heyətinə noyabrın 2-də verdiyi kassasiya şikayəti geri qaytarılıb.
Oxu.Az APA-ya istinadən xəbər verir ki, Ali Məhkəmənin Rəyasət Heyəti ÜAK-ın kassasiya şikayətini geri qaytarıb.
Rusiya Federasiyası Ədliyyə Nazirliyi də öz növbəsində ÜAK-ı Hüquqi Şəxslərin Vahid Dövlət Reyestrindən çıxarıb. Bununla da, ÜAK təşkilat olaraq legitimliyini itirib, ləğvi rəsmiləşib.
Qeyd edək ki, bu il mayın 15-də Rusiya Ali Məhkəməsi Ədliyyə Nazirliyinin iddiası əsasında ÜAK-nin qeydiyyatının ləğvi barədə qərar çıxarıb.
Sentyabrın 19-da Ali Məhkəmənin Apellyasiya Kollegiyası ÜAK-ın şikayətini təmin etməyərək birinci instansiya məhkəməsinin qərarını qüvvədə saxlayıb.
Xatırladaq ki, Rusiyanın 70-dən çox regionundakı Azərbaycan icmasının rəhbərləri qeydiyyatı ləğv edilmiş ÜAK-ın prezidenti, akademik Fazil Qurbanova yeni Azərbaycan diaspor təşkilatının yaradılması və bu təşkilata onun rəhbərlik etməsi üçün müraciət ediblər.
A.M.
www.oxu.az
"
"Doroxin Azərbaycan xalqına müraciət etdi""Təxminən, doqquz il əvvəl Azərbaycana aydın siyasi təlimatla - Azərbaycanla münasibətləri tam möhkəmləndirmək üçün gəlmişdim. Bu tapşırığı yerinə yetirmək çətin olmadı. Qarşımda yalnız açıq qapılar var idi. Çünki Rusiya kimi, Azərbaycan da əlaqələrin möhkəmləndirilməsi üçün çalışırdı"".
Oxu.Az Report-a istinadla xəbər verir ki, bu barədə Azərbaycandakı diplomatik missiyasını başa vuran Rusiyanın ölkəmizdəki səfiri Vladimir Doroxinin müraciətində deyilir.
Xatırladaq ki, dünən Rusiya prezidenti Vladimir Putin V.Doroxinin Rusiyanın Azərbaycandakı fövqəladə və səlahiyyətli səfiri vəzifəsindən azad edilməsi barədə sərəncam imzalayıb.
""Bu illər ərzində bir-birinin suverenliyinə mütləq hörmət, müdaxilə etməmək və maraqların balansı prinsiplərinə əsaslanan Rusiya-Azərbaycan tərəfdaşlığının genişlənməsi ilə nəticələnən çox mühüm hadisələrin şahidi və iştirakçısı olmaq imkanı qazanmışam. Biz bir-birimizi daha yaxşı başa düşməyi, keçmişdəki əlaqələrimizdə olan bütün yaxşı şeyləri qiymətləndirməyi, zamanın yeni tələblərinə uyğun əməkdaşlıq qurmağı öyrəndik. Rusiya-Azərbaycan münasibətlərinin xoş xarakterini milyonlarla insan hiss edə bildi"", - səfirin müraciətində bildirilib.
N.О.
www.oxu.az
"
"Efiopiyanın Azərbaycanda Fəxri Konsulu təyin olundu - FOTOXarici İşlər Nazirliyinin Dövlət Protokolu İdarəsinin rəisi, səfir Pərvin Mirzəzadə Efiopiya Federal Demokratik Respublikasının Azərbaycana təyin olunmuş Fəxri Konsulu Ələkbərov Ceyhun Vəkil oğlunu qəbul edib.
Xarici İşlər Nazirliyindən Oxu.Az-a verilən məlumata görə, görüş əsnasında Ceyhun Ələkbərov Fəxri Konsul təyinatı ilə əlaqədar patent sənədini səfir Pərvin Mirzəzadəyə təqdim edib. 
Ceyhun Ələkbərov Fəxri Konsul kimi fəaliyyəti müddətində Efiopiya ilə Azərbaycan arasında dostluğun, mədəni və iqtisadi-ticarət əlaqələrinin inkişaf etdirilməsi istiqamətində səylərini əsirgəməyəcəyini diqqətə çatdırıb.
Səfir Pərvin Mirzəzadə xarici işlər naziri cənab Elmar Məmmədyarovun bu ilin 8-10 noyabr tarixlərində Efiopiyada rəsmi səfərdə olduğunu və bu ölkənin rəsmi dairələri ilə məhsuldar görüşlər keçirdiyini xatırladaraq iki ölkə arasında əməkdaşlığın inkişafı üçün böyük potensialın olduğunu qeyd edib.
Dövlət Protokolu İdarəsinin rəisi, səfir Pərvin Mirzəzadə Fəxri Konsul Ceyhun Ələkbərova gələcək fəaliyyətində uğurlar arzu edib. 



N.O.
www.oxu.az
"
"İlham Əliyev Tərtərdə səfərdədir - FOTO + YENİLƏNİBBu gün Azərbaycan prezidenti İlham Əliyev Tərtər rayonu ərazisində yerləşən “N” saylı hərbi hissədə yaradılan şəraitlə tanış olub.
Oxu.Az xəbər verir ki, müdafiə naziri, general-polkovnik Zakir Həsənov prezident, Ali Baş Komandan İlham Əliyevə raport verib.
Bu gün Azərbaycan Silahlı Qüvvələri Ali Baş Komandan İlham Əliyevin rəhbərliyi ilə öz inkişaf dövrünü yaşayır. Orduda həyata keçirilən islahatların nəticəsidir ki, Azərbaycan əsgəri havada, suda və quruda Vətənin maraqlarını şərəflə qoruyur. Hərbi hissələrin əsas komanda-qərargah vəzifələrinin peşəkar, ali hərbi təhsili olan mənəvi, fiziki və psixoloji cəhətdən hazırlıqlı, döyüş təcrübəsi toplamış zabitlərlə komplektləşdirilməsi ardıcıl şəkildə həyata keçirilir. Bununla yanaşı, birinci əməliyyat eşelonu birliklərində dayanıqlı müdafiənin təmin olunması istiqamətində əməli tədbirlər görülüb, müdafiə sistemi təkmilləşdirilib, qoşunların döyüş qabiliyyəti yüksək səviyyədə saxlanılıb. Ordunun döyüş qabiliyyətinin daha da artırılması, əməliyyat işləri üzrə hazırlığın gücləndirilməsi ilə bağlı birlik və birləşmələrin xeyli sayda komanda-qərargah təlimi keçirilib. Bu təlimlərə Silahlı Qüvvələrin müxtəlif qoşun birləşmələri cəlb olunub və ən müasir tələblərə cavab verən simulyator və kompyuter şəbəkələrindən istifadə edilib. Ən əsası isə həmin təlimlərdə Azərbaycan Ordusu işğal altındakı torpaqlarımızı istənilən vaxt qaytarmaq əzmində olduğunu nümayiş etdirib.
Torpaqlarımızın qorunması və ərazi bütövlüyü uğrunda bu hərbi hissənin şəxsi heyəti də yüksək fədakarlıq göstərib. Onlarla hərbi qulluqçu yüksək fəxri adlara, o cümlədən 8 hərbi qulluqçu Azərbaycanın Milli Qəhrəmanı adına layiq görülüb. Hərbi hissəyə 2004-cü ildə Ali Baş Komandan tərəfindən döyüş bayrağı təqdim edilib.
Prezident, Ali Baş Komandan İlham Əliyev hərbi hissədə yaradılan şəraitlə tanış olub. Dövlət başçısına məlumat verildi ki, 6 hektar ərazisi olan hərbi hissədə qərargah binası, üç əsgər yataqxanası, 360 nəfərlik əsgər yeməkxanası, müxtəlif təyinatlı anbarlar, məişət otaqları və digər infrastruktur bölmələri, 100 maşınlıq avtomobil parkı yerləşir.
Müdafiə naziri Zakir Həsənov cəbhədəki əməliyyat şəraiti barədə Prezident, Ali Baş Komandan İlham Əliyevə ətraflı məlumat verib.
Bu hərbi hissənin timsalında biz ordumuzda yaradılan yüksək şəraitin şahidi oluruq və bu şərait də öz növbəsində Azərbaycan Silahlı Qüvvələrinin hər zaman öz döyüşkən ruhunu qorumasına imkan verir. Bunu 2016-cı ildə cəbhədə baş verən hadisələr də göstərdi. Azərbaycan qoşunlarının mövqelərini dağıdıcı silahlardan, ağır artilleriyadan atəşə tutan düşmən layiqli cavabını aldı. Bu döyüş Azərbaycan Ordusunda yüksək mənəvi-psixoloji hazırlığın olduğunu üzə çıxardı. Aprel döyüşünün ən mühüm nəticəsi həm də ondan ibarət oldu ki, Ağdərənin, Cəbrayılın, Füzulinin işğaldan azad olunmuş ərazilərində Azərbaycan bayrağı dalğalandı. Ümumiyyətlə, aprel döyüşləri münaqişənin həlli dövründə dönüş məqamı idi. Bütün Azərbaycan cəmiyyətində ruh yüksəkliyinə səbəb olan bu hadisələr bir daha göstərdi ki, xalqımız torpaqlarımızın itirilməsi ilə barışmayıb və heç vaxt da barışmayacaq.
Bu hadisələr bir daha təsdiqlədi ki, Azərbaycanın danışıqlar masasında mövqeyi hər zaman prinsipiallığa əsaslanıb və bu, belə də davam edəcək. Bu prinsipiallıq isə həm də Azərbaycan Ordusunun güclənməsindən keçir. Artıq neçə illərdir ki, bununla bağlı həyata keçirilən islahatlar öz bəhrəsini verir, Silahlı Qüvvələrin döyüş qabiliyyəti gücləndirilir, Ordumuzda vətənpərvərlik ruhu bu gün ən yüksək səviyyədədir. Bununla da millətimizin güvənc yeri, qürur, ləyaqət rəmzi və özünütəsdiq imkanı olan Azərbaycan Ordusu xalqımızın milli düşüncəsində ali və müqəddəs ucalıqda dayanır, dövlətimizin varlıq, mövcudluq və milli kimlik meyarı kimi çıxış edir. Xalqımızın silahlı qüvvələrə olan inamı isə ölkəmizin milli təhlükəsizliyinin təmin olunmasında ordunun şəxsi heyətinə böyük etimad yaradır.
12:44
Bu gün Azərbaycan Prezidenti İlham Əliyev Tərtər rayonunda 1170 məcburi köçkün ailəsi üçün salınan yeni yaşayış kompleksində yaradılan şəraitlə tanış olub.
Oxu.Az-ın xəbərinə görə, dövlət başçısının 2004-cü il 1 iyul tarixli Sərəncamı ilə təsdiq edilmiş “Qaçqınların və məcburi köçkünlərin yaşayış şəraitinin yaxşılaşdırılması və məşğulluğunun artırılması üzrə Dövlət Proqramı”na Prezidentin 2011-ci il 21 fevral tarixli Sərəncamı ilə edilmiş əlavələrə uyğun olaraq, Tərtər rayonunda 1170 məcburi köçkün ailəsi üçün yeni yaşayış kompleksi salınıb.
Prezident İlham Əliyev Ağdam rayonundan məcburi köçkün Pakizə Məmmədovanın mənzilində oldu, yaradılan şəraitlə maraqlanıb.
Baş nazirin müavini, Qaçqınların və Məcburi Köçkünlərin İşləri üzrə Dövlət Komitəsinin sədri Əli Həsənov bildirib ki, 1170 mənzilin ümumi sahəsi 88 min kvadratmetrdir. Mənzillərdən 120-si bir, 504-ü iki, 472-si üç, 80-i isə dördotaqlıdır. Mənzillərə Tərtər rayonu ərazisində müvəqqəti məskunlaşmış Kəlbəcər, Ağdam, Laçın, Cəbrayıl və Şuşa rayonlarından olan məcburi köçkünlər köçürüləcək.
Qeyd olunub ki, 50 hektarlıq torpaq sahəsində inşa edilən yeni yaşayış kompleksində zəruri infrastruktur obyektləri - məktəb, uşaq bağçası, musiqi məktəbi, inzibati bina, klub-icma mərkəzi, həkim məntəqəsi, ATS binası inşa olunub. Musiqi məktəbində siniflərin hamısı musiqi alətləri ilə təchiz olunub. 280 yerlik uşaq bağçasında da balacaların təlim-tərbiyəsi üçün bütün imkanlar var. Müxtəlif qrupların fəaliyyət göstərəcəyi bağçada balacaların ilkin biliklərə yiyələnmələri üçün bütün tələblər nəzərə alınıb.
12:03
Azərbaycan Prezidenti İlham Əliyev bu gün Tərtər-Seydimli-Qaradağlı-Sarov avtomobil yolunun açılışında iştirak edib.
Oxu.Az-ın məlumatına əsasən, regionların sosial-iqtisadi inkişafı Dövlət proqramlarına uyğun olaraq, son illər yol infrastrukturunun yenilənməsi istiqamətində məqsədyönlü tədbirlər həyata keçirilir. Avtomobil yollarının tikintisi və yenidən qurulması işlərinin həcmi ildən-ilə artır. Hazırda respublikanın nəqliyyat-yol infrastrukturunun yenidən qurulması və təkmilləşdirilməsi ilə bağlı irimiqyaslı layihələr uğurla icra olunur. Prezident İlham Əliyevin sərəncam və göstərişlərinə əsasən indi əsas diqqət regionlarda kənd və qəsəbələri birləşdirən yolların, həmçinin yaşayış məntəqələrinin daxili yollarının təmirinə və yenidən qurulmasına yönəldilib. Bu tədbirlər ilk növbədə Azərbaycan iqtisadiyyatının gücünü göstərməklə yanaşı, vətəndaşların həyatının yaxşılaşdırılmasına yönələn layihələrin davamlı olmasını nümayiş etdirir. Belə layihələr sırasında Tərtər-Seydimli-Qaradağlı-Sarov marşrutu üzrə yaşayış məntəqələrini əhatə edən respublika əhəmiyyətli Goranboy-Tərtər avtomobil yolunun tikintisi layihəsi xüsusi əhəmiyyət daşıyır.
“Azəravtoyol” ASC-nin sədri Saleh Məmmədov dövlətimizin başçısına məlumat verib ki, uzunluğu 29,5 kilometr olan Tərtər-Seydimli-Qaradağlı-Sarov avtomobil yolu üçüncü texniki dərəcəlidir. İki hərəkət zolaqlı, hərəkət hissəsinin eni 8 metr olan yol inşa edilərkən 39,7 min kubmetr torpaq işləri görülüb, müxtəlif diametrli suötürücü borular tikilib, 14 avtobus dayanacağı yaradılıb. Bundan əlavə, yol üzərində işıq dirəkləri quraşdırılıb, yol nişanları və göstərici lövhələr yerləşdirilib. Yolun 17-ci kilometrliyində İncəçay çayı üzərində uzunluğu 34,8 metr, eni 10,5 metr olan körpü inşa edilib.
Prezident İlham Əliyevin bu ilin iyulunda imzaladığı Sərəncama əsasən tikilən Tərtər-Seydimli-Qaradağlı-Sarov avtomobil yolu 24 min nəfər əhalinin yaşadığı 20 yaşayış məntəqəsini birləşdirir.
Dövlətimizin başçısı yolun rəmzi açılışını bildirən lenti kəsib.
11:45
Azərbaycan prezidenti İlham Əliyevin Tərtər rayonuna səfəri başlayıb.
Oxu.Az-ın məlumatına görə, dövlət başçısı Heydər Əliyevin Tərtər şəhərinin mərkəzində ucaldılmış abidəsini ziyarət edərək önünə gül dəstəsi qoyub.
Tərtər Rayon İcra Hakimiyyətinin başçısı Müstəqim Məmmədov son illər rayonda görülən işlər, həyata keçirilən layihələr barədə dövlətimizin başçısına məlumat verib. Bildirilib ki, rayonun sosial-iqtisadi göstəriciləri xeyli yaxşılaşıb, sosial infrastruktur obyektləri tikilib, istehsal müəssisələri yaradılıb.
Səfər çərçivəsində İ. Əliyev Tərtər Tarix-Diyarşünaslıq Muzeyi üçün inşa olunan yeni binanın açılışında iştirak edib. Dövlət başçısı muzeyin rəmzi açılışını bildirən lenti kəsib. Məlumat verilib ki, Tərtər Tarix-Diyarşünaslıq Muzeyi 1982-ci ildə fəaliyyətə başlayıb və müxtəlif illərdə köhnə, uyğunlaşdırılmış binalarda yerləşdirilib. Muzeydə ümumilikdə 2000 eksponat var ki, onlardan 250-si ekspozisiya zalında nümayış olunur. Muzeydə 40 yerlik konfrans zalı, elmi araşdırmalar şöbəsi üçün otaq da yaradılıb.




















































































































N.О.
www.oxu.az
"
"Prezidentin İşlər müdirinin müavini vəzifəsindən azad edildiAzərbaycan Respublikası Prezidentinin İşlər müdirinin müavini vəzifəsindən azad edilib.
Oxu.Az-ın məlumatına görə, bununla bağlı prezident İlham Əliyev müvafiq sərəncam imzalayıb.
Sərəncama əsasən Əli Hüseynov Prezidentin İşlər müdirinin müavini vəzifəsindən azad olunub.
A.M.
www.oxu.az
"
"Amerikalı jurnalist: Dünya Ermənistanın Azərbaycan xalqına qarşı törətdiyi cinayətlərə göz yumur""Araşdırmama əsasən deyə bilərəm ki, Ermənistan hökuməti Avropaya, bütün dünyaya təhdid yaradır. Təəssüf ki, Avropa İttifaqı, ABŞ və dünyanın əsas gücləri Ermənistan tərəfindən günahsız Azərbaycan xalqına qarşı törədilən insanlıq əleyhinə bütün cinayətlərə göz yumurlar"".
Oxu.Az Report-a istinadən xəbər verir ki, bunu siyasi təhlilçi, ABŞ jurnalisti Piter Teys ""Azərbaycanın işğal olunmuş ərazilərində etnomədəni irsin dağıdılması"" mövzusunda məruzəsində deyib.
O vurğulayıb ki, Azərbaycan terrorçu ölkə olan Ermənistanla qonşudur: ""Ermənistan Azərbaycan xalqına çox əziyyətlər verib, Azərbaycanın etnomədəni irsini dağıdıb, ölkənin ətraf mühitinə böyük zərər vurub. Dünya ictimaiyyəti Ermənistanın faşist rejimi tərəfindən insanlıq əleyhinə törədilən cinayətlərə diqqət yetirməlidir"". 
N.O.
www.oxu.az
"
"Leyla Əliyeva Moskvada film təqdimatında – FOTONoyabrın 27-də Moskvanın ""Oktyabr"" kinoteatrında ""Pəncərədən düşən işıq"" sənədli filminin təqdimat mərasimi keçirilib.
Oxu.Az Trend-ə istinadən xəbər verir ki, Heydər Əliyev Fondunun vitse-prezidenti, filmin ideya müəllifi və baş prodüseri Leyla Əliyeva mərasimdə iştirak edib.
""Pəncərədən düşən işıq"" sənədli filmi Heydər Əliyev Fondunun və Bakı Media Mərkəzinin dəstəyi ilə çəkilib. Filmin ssenari müəllifi və rejissoru Oleq Şommerdir.
Ekran əsərinin nümayişindən əvvəl Leyla Əliyeva və rejissor Oleq Şommer, filmin qəhrəmanlarından biri olan Aleksandra Abıdennova səhnəyə çıxıblar.
Filmin üzərində təxminən bir il işlədiklərini diqqətə çatdıran Oleq Şommer deyib: ""Filmin yaranması ideyası Leyla xanımın belə bir sualından doğdu: ""Dünyada nədən bu qədər təcavüz var? Axı hər kəs özünü yaxşı insan sayır. Bəs nə üçün dünyada bu qədər pislik var?"" Biz bu suallara cavab vermək qərarına gəldik və elə qəhrəmanlarımız da bu və ya digər dərəcədə bu suallara cavab veriblər"".
O.Şommer vurğulayır ki, filmin qəhrəmanları Şərlə mübarizə aparırlar, özlərinə ""Mən bu gün hansı yaxşılığı etmişəm?"" sualını verirlər və əksər hallarda pisliklərə qalib gəlirlər.
Rejissor filmin qəhrəmanları Vüsalə Kərimova və Aleksandra Abıdennova barədə də söhbət açıb. O qeyd edib ki, bu qızların həyat eşqi bizim hər birimizə nümunə ola bilər. O.Şommer ekran əsərinin ərsəyə gəlməsinə görə Heydər Əliyev Fonduna, Fondun vitse-prezidenti Leyla Əliyevaya və çəkiliş qrupuna minnətdarlığını bildirib.
Heydər Əliyev Fondunun vitse-prezidenti Leyla Əliyeva filmə maraq göstərdiklərinə görə tamaşaçılara, eləcə də, rejissor Oleq Şommerə minnətdarlıq edərək deyib: ""Oleqə dərin təşəkkürümü bildirirəm. Film çox səmimi və həqiqi alınıb. Bu ekran əsəri Xeyir və Şər haqqındadır. Filmlə demək istəyirik ki, biz bir-birimizlə bağlıyıq, hamımız bir bütövün tərkib hissəsiyik. Biz başqasına xeyirxahlıq edəndə elə özümüzə xeyirxahlıq etmiş oluruq, eləcə də, kiminsə xətrinə dəyəndə, özümüzü incitmiş oluruq. Başlıcası odur ki, bizim qəlbimizdə sevgi var, sevgi isə dünyada ən böyük qüvvədir"".
Filmin süjet xətti Xeyirin Şərlə mübarizəsi üzərində qurulub. Filmdə tamaşaçı 20 ildən çox həbsxana həyatı yaşamış və hazırda hər gününü xeyirxahlıqla başlayan insanla, onkoloji xəstəliklərdən əziyyət çəkən uşaqların yaşaması üçün mübarizə aparan həkimlərlə tanış olur. Ekran əsərinin daha bir qəhrəmanı əlil arabasında gəzməsinə baxmayaraq, ali məktəbdə oxuyur, bal rəqsləri ilə məşğul olur, Olimpiya Oyunlarına hazırlaşır, paraşütdən tullanır, bununla da yaşamaq uğrunda mübarizə aparır və Şərə qalib gəlir.
Filmdə həyat fəlsəfəsi, Xeyirin Şərə qalib gəlməsi, insanın yaşamaq uğrunda mübarizəsi əksini tapıb.
Təqdimat mərasimində Rusiyanın tanınmış mədəniyyət və ictimai xadimləri, tələbələr, filmin qəhrəmanlarından bəziləri iştirak ediblər.
































A.S.
www.oxu.az
"
"BMT təmsilçiləri ilə Dilqəm Əsgərov və Şahbaz Quliyevin məsələsi müzakirə olunubXarici işlər nazirinin müavini Xələf Xələfov ölkəmizdə səfərdə olan BMT-nin İnsan Hüquqları üzrə Ali Komissarının Ofisinin Sahə Missiyaları və Texniki Əməkdaşlıq Departamentinin rəhbəri Jorjet Qanyonun başçılıq etdiyi nümayəndə heyətini qəbul edib.
XİN-dən Oxu.Az-a bildirilib ki, X. Xələfov Azərbaycan Respublikası Hökuməti ilə BMT-nin İnsan Hüquqları üzrə Ali Komissarlığı arasındakı münasibətlərin mövcud səviyyəsindən məmnunluğunu bildirib. O, BMT-nin müxtəlif müqavilə qurumları ilə hərtərəfli və konstruktiv müzakirələrin aparıldığını və ölkəmizin BMT-nin İnsan Hüquqları Şurasının xüsusi prosedurlar üzrə mandat daşıyıcıları ilə əməkdaşlığın səmərəliliyini vurğulayıb. 
Nazir müavini ölkəmizdə insan hüquqları və əsas azadlıqlarının təmin olunmasına dövlət tərəfindən xüsusi diqqət yetirildiyini, bu sahədə mövcud olan milli qanunvericiliyinin təkmilləşdirildiyini, məhkəmə-hüquq sistemində mütəmadi olaraq islahatların aparıldığını, QHT-nin fəaliyyəti ilə bağlı prosedurların sadələşdirildiyini, vətəndaş cəmiyyətinin möhkəmləndirildiyini və insan hüquqları sahəsində davamlı olaraq milli fəaliyyət proqramlarının qəbul edildiyini deyib.
Jorjet Qanyonun təmsil etdiyi qurumun Azərbaycan Hökuməti ilə mövcud əməkdaşlığa böyük önəm verdiyini və ölkəmizin BMT-nin Dayanıqlı inkişaf məqsədlərinin həyata keçirilməsi istiqamətində atdığı addımların təqdirəlayiq olduğunu bildirib.
X. Xələfov ölkədə insan hüquqlarının bütövlükdə təmin olunmasında Ermənistan-Azərbaycan Dağlıq Qarabağ münaqişəsinin əngəl təşkil etdiyini, Ermənistanın hərbi təcavüzü nəticəsində bir milyondan çox azərbaycanlının qaçqın və məcburi köçkün vəziyyətinə düşdüyünü və onların hüquq və azadlıqlarının kütləvi şəkildə pozulduğunu, lakin dünya ictimaiyyəti, o cümlədən beynəlxalq qurumlar tərəfindən məsələyə lazımi dərəcədə diqqət göstərilmədiyini qarşı tərəfin diqqətinə çatdırıb.
İşğalçı qüvvələrin beynəlxalq humanitar hüququ kobud şəkildə pozaraq, doğma torpaqlarını ziyarət edən məcburi köçkün Dilqəm Əsgərov və Şahbaz Quliyevin girov götürməsinin və onların azadlıqdan məhrum etməsi faktlarına birmənalı qiymətin verilməsinin vacibliyi vurğulanıb və bu barədə fikir mübadiləsi aparılıb.
N.О.
www.oxu.az
"
"Pentaqon: ABŞ Suriyadakı kürdlərə silah verilməsini dayandırmayıbABŞ müdafiə nazirliyi kürd döyüşçülərdən ibarət ""Suriya Demokratik Qüvvələri""ni (SDQ) silahlandırmaqda davam edir.
Oxu.Az-ın APA-ya istinadən verdiyi xəbərə görə, bunu Pentaqonun rəsmi nümayəndəsi Robert Menninq gündəlik brifinqdə deyib.
Onun sözlərinə görə, Pentaqon hazırda kürd dəstələrinə hərbi dəstəyin göstərilməsində prioritetlərin dəyişməsi mümkünlüyünü nəzərdən keçirir. “Əsas odur ki, İŞİD silahlıları Suriya ərazisinə dönə bilməsin”, -deyə R.Menninq qeyd edib.
Noyabrın 24-də Türkiyənin xarici işlər naziri Mövlüd Çavuşoğlu bildirmişdir ki, ABŞ prezidenti Donald Tramp türkiyəli həmkarı Rəcəb Tayyib Ərdoğanla telefon danışığı zamanı bundan sonra Suriyadakı kürd qruplaşmalarına silah verməyəcəklərini bəyan edib.
A.S.
www.oxu.az
 
"
"Azərbaycan Rusiyanın yeni səfirinin namizədliyini qəbul etmədiRusiyanın Xarici İşlər Nazirliyi Georgi Zuyevin yeni səfir kimi təyinatına Azərbaycandan aqreman almayıb.
Oxu.Az-ın xəbərinə görə, bu barədə virtualaz.org-a Rusiyanın Xarici İşlər Nazirliyindəki mənbələrdən bildirilib.
Qeyd edək ki, diplomatik qaydalara əsasən, səfirin təyinatından əvvəl qəbul edən tərəfdən aqreman- etimadnamə verilməsinə ilkin razılıq istənilir.
Azərbaycan Georgi Zuyevlə bağlı Rusiya Xarici İşlər Nazirliyinə aqreman verməkdən imtina edib. Buna səbəb Georgi Zuyevin ermənipərəst mövqeyi olub.
Xatırladaq ki, Rusiya prezidenti Vladimir Putin noyabrın 27-də Vladimir Doroxini bu ölkənin Azərbaycandakı fövqəladə və səlahiyyətli səfiri vəzifəsindən azad edib. Bundan dərhal sonra məlum olub ki, onu bu postda Rusiya Xarici İşlər Nazirliyi Kadrlar departamentinin direktor müavini vəzifəsində çalışan Georgi Zuyevlə əvəz etmək istəyirlər. Yeri gəlmişkən, o da bəlli olub ki, Rusiya Dövlət Duması Azərbaycanda yeni səfir kimi G.Zuyevin namizədliyini hələ iyulun əvvəlində təsdiqləyib.
S.B.
www.oxu.az
"
"Sabirabad Sənaye Məhəlləsi yaradılırPrezident İlham Əliyev Sabirabad Sənaye Məhəlləsinin yaradılması haqqında sərəncam imzalayıb. 
Oxu.Az-ın məlumatına görə, sərəncam sənaye sahəsində fəaliyyət göstərən kiçik və orta sahibkarların fəaliyyətinin dəstəklənməsi, qeyri-neft sektorunun davamlı inkişafının təmin edilməsi və əhalinin istehsal sahəsində məşğulluğunun artırılması məqsədi ilə imzalanıb. 
Sərəncamla Sabirabad rayonunda Sabirabad Sənaye Məhəlləsi yaradılır.
2. Müəyyən edilsin ki:
2.1. kiçik və orta sahibkarlığın dəstəklənməsi məqsədi ilə Sabirabad Sənaye Məhəlləsinin ərazisində qeyri-neft sənaye sahələri üzrə məhsul istehsalı müəssisələri, habelə xidmət müəssisələri yaradılır;
2.2. Sabirabad Sənaye Məhəlləsinin fəaliyyətinin təşkili və tənzimlənməsi “Azərbaycan İnvestisiya Şirkəti"" Açıq Səhmdar Cəmiyyətinə həvalə olunur.
3. Azərbaycan Respublikasının Nazirlər Kabineti:
3.1. Sabirabad Sənaye Məhəlləsinin fəaliyyəti üçün Sabirabad rayonu ərazisində 20,3 hektar torpaq sahəsinin məqsədli təyinatının dəyişdirilərək sənaye təyinatlı torpaqlar kateqoriyasına keçirilməsini iki ay müddətində təmin edib Azərbaycan Respublikasının Prezidentinə məlumat versin;
3.2. bu Sərəncamın 3.1-ci bəndində nəzərdə tutulmuş torpaq sahəsinin icarəyə vermək hüququ ilə “Azərbaycan İnvestisiya Şirkəti"" Açıq Səhmdar Cəmiyyətinin daimi istifadəsinə verilməsini dörd ay müddətində təmin edib Azərbaycan Respublikasının Prezidentinə məlumat versin;
3.3. bu Sərəncamdan irəli gələn digər məsələləri həll etsin.
4. Azərbaycan Respublikasının İqtisadiyyat Nazirliyi:
4.1. Sabirabad Sənaye Məhəlləsinin fəaliyyəti ilə bağlı müvafiq torpaq sahəsinin istifadəyə yararlı vəziyyətə gətirilməsini, xarici və daxili infrastrukturun (elektrik və istilik enerjisi, qaz, su təchizatı, kanalizasiya, rabitə, nəqliyyat, yanğından mühafizə, istehsal təyinatlı, inzibati, sosial və digər infrastruktur obyektləri) qurulmasını, eləcə də Məhəllənin işinin təşkilini və tənzimlənməsini, o cümlədən iştirakçıların dəstəklənməsi və sahibkarlıq fəaliyyətinin səmərəli həyata keçirilməsi üçün digər xidmətlər göstərilməsini təmin etmək məqsədi ilə zəruri tədbirlər görsün;
4.2. bu Sərəncamdan irəli gələn digər məsələləri həll etsin.
5. Sabirabad Rayon İcra Hakimiyyəti bu Sərəncamın 3.1-ci bəndində nəzərdə tutulmuş torpaq sahəsinin məqsədli təyinatının dəyişdirilməsi ilə bağlı bir ay müddətində Azərbaycan Respublikasının Nazirlər Kabineti qarşısında vəsatət qaldırsın.
www.oxu.az   
"
"Gəncənin sosial-iqtisadi inkişafında xidmətləri olan şəxslər təltif edilib Azərbaycan prezidenti İlham Əliyev Gəncə şəhərinin sosial-iqtisadi və mədəni inkişafında xidmətləri olan şəxslərin təltif edilməsi haqqında sərəncam imzalayıb. 
Oxu.Az-ın məlumatına görə, Gəncə şəhərinin sosial-iqtisadi və mədəni inkişafında xidmətləri olan aşağıdakı şəxslər təltif edilib:
3-cü dərəcəli “Vətənə xidmətə görə” ordeni ilə
Əliyev Fuad Yusif oğlu
“Tərəqqi” medalı ilə
Alıyev Qurban Məhəmməd oğlu
Həsənov Asəf Nurəddin oğlu
İsmayılov Cəmşid Baba oğlu
Tağıyev Vüsal Rasim oğlu
Zeynalov Fəxrəddin Kamil oğlu
“Dövlət qulluğunda fərqlənməyə görə” medalı ilə
Qocayev Şahlar İsmayıl oğlu
Mikayılova Mehriban Firuddin qızı
Səmədov Vurğun Abbas oğlu.
Dövlət başçısının digər sərəncamı ilə Gəncə şəhərinin sosial-iqtisadi və mədəni inkişafında xidmətləri olan şəxslərə fəxri adların verilib.
“Xalq artisti”
Bayramov Adil Müseyib oğlu
Bayramov Rafael Əli oğlu
İbrahimova Sevinc Süleyman qızı
“Əməkdar artist”
Məmmədova Kəmalə İmdad qızı
“Əməkdar rəssam”
Abdullayev Faik Nağı oğlu
İmamverdiyev Musa İsmayıl oğlu
“Əməkdar mədəniyyət işçisi”
Cəfərova Mehparə İrza qızı
Hacıyev Sənan Zahid oğlu
Hüseynova Xəzangül Abbasqulu qızı
Muradov Bəxtiyar Yunis oğlu
“Əməkdar müəllim”
Abdullayeva Sahibə Zahid qızı
Hüseynov Valeh Məmməd oğlu
Qurbanəliyeva Sevda Firuddin qızı
Məmmədova Sara Zeynal qızı
Səfərova Aidə Kamal qızı
Yusifova Elnura Məsim qızı
“Əməkdar həkim”
Əsgərova Sevda Cəmil qızı
Rəhimov İlqar Mahmud oğlu
Sadıqova Xalidə İdris qızı
“Əməkdar memar”
Musayev Nəbi Əmirqulu oğlu
“Əməkdar bədən tərbiyəsi və idman xadimi”
Həsənov Asif Zahid oğlu
“Əməkdar jurnalist”
Nəbiyev Yaşar Nəcəf oğlu
“Əməkdar mühəndis”
Babayev Tahir Qüdrət oğlu
Qəhrəmanov Bəhruz Şərif oğlu
Mustafayev Hafiz Carı oğlu
Ramazanov Əkbər Əhməd oğlu.
www.oxu.az   
"
"Elmar Vəliyev “Vətənə xidmətə görə” ordeni ilə təltif edilibAzərbaycan prezidenti İlham Əliyev Elmar Rüstəm oğlu Vəliyevin II dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, E. Vəliyev Azərbaycan Respublikasının ictimai-siyasi həyatında fəal iştirakına görə təltif edilib.
Dövlət başçısının digər sərəncamı ilə Gəncə şəhərinin sosial-mədəni həyatında fəal iştirakına görə Şərif Hacı oğlu Şərifova Prezidentin fərdi təqaüdü təyin olunub. 
N.O.
www.oxu.az
"
"Putin Azərbaycandakı səfirini geri çağırdıRusiya Federasiyasının Azərbaycandakı fövqəladə və səlahiyyətli səfiri Vladimir Doroxin vəzifəsindən azad edilib.
Oxu.Az-ın RİA Novosti-yə istinadən verdiyi xəbərə görə, bu barədə Rusiya prezidenti Vladimir Putin sərəncam imzalayıb. 
Xatırladaq ki, V.Doroxin Rusiya prezidentinin 2009-cu il 24 fevral tarixli fərmanı ilə ölkəsinin Azərbaycandakı səfiri postuna təyin edilmişdi.
N.O.
www.oxu.az
"
"Ceyhun Osmanlı: Bakı-Tbilisi-Qars Avropa Birliyi üçün yaxşı xəbərdir“Son günlər Azərbaycan təkcə UEFA Çempionlar Liqasında futbol uğurları ilə deyil, həm də nəqliyyat və enerji bazarlarında strateji addımları ilə bir daha diqqət çəkir”. 
Oxu.Az xəbər verir ki, bu barədə Ceyhun Osmanlının beynəlxalq səviyyəli “Parlament jurnalı”nda dərc edilən məqaləsində yazılıb. 
Qeyd edək ki, ""Parlament jurnalı"" hər 15 gündən bir çıxır və əsasən Avropa Parlamenti deputatları ilə Avropa Komissiyasının komissarlarının məqalələrini yayımlayır. Avropa Parlamenti, Avropa Komissiyası, Avropa Şurasının daimi izlədiyi ən nüfuzlu media orqanlarındandır.
Bildirilib ki, bu ayın əvvəllərində “Dəmir İpəkyolu” kimi tanınan Bakı-Tbilisi-Qars dəmir yolunun açılışı olub. Bu layihə Orta Asiya, Çin, Türkiyə, Avropa, Rusiya, İran və Yaxın Şərqlə Qafqaz ölkələrinin strateji əhəmiyyətini artırıb.
826 kilometrlik xətt Azərbaycan Respublikası prezidenti İlham Əliyev tərəfindən Avropanı Asiya ilə birləşdirən ən qısa və etibarlı yol adlandırılıb. Çünki bu dəmir yolu Çin və Avropa bazarları arasındakı məsafəni 15 günə qədər azaldır. Bu da dəniz marşrutundan daha sürətli, eyni zamanda, hava nəqliyyatından daha səmərəlidir.
“Xətt boyunca yeni vergidən azad zonaların yaradılması ilə mövcud Bakı-Tbilisi-Ceyhan neft kəmərinə və Bakı-Tbilisi-Ərzurum təbii qaz boru kəmərinə əlavə olaraq Bakı-Tbilisi-Qars dəmir yolu da yeni, səmərəli və gəlirli layihədir”, - deyə məqalədə bildirilib.
2016-cı ildə Krımın işğalından sonra Rusiyaya qarşı Avropa ölkələrinin tətbiq etdiyi sanksiyalar nəticəsində hər il dərinləşən izolyasiyasını nəzərə alaraq, BTQ həm də Avropa Birliyi üçün yaxşı xəbərdir. Bu günə qədər Çin və Avropa arasında yalnız Trans-Sibir dəmir yolu əlaqəsi olduğunu nəzərə alaraq, Avropa Birliyi bu layihənin Türkiyə, Azərbaycan, Gürcüstan və Orta Asiya ilə əlaqə yaratmaq üçün çox önəmli olduğunu qəbul etdi. Bu, 1 trilyon dollarlıq infrastruktur planı olan kəmər və yol xətləri üçün regional müttəfiqlər axtaran Çin üçün əlverişli layihədir.
BTQ dəmiryolu tamamlandıqdan sonra Qazaxıstandan Xəzər dənizinə gələrək yeni Bakı Beynəlxalq Dəniz limanına çatan qatarlar, Rusiya və Ermənistandan keçmədən, Gürcüstan və Türkiyə üzərindən Avropa üçün yeni bir marşrut seçmək imkanı yaratdı.
Bu layihə Rusiya-Gürcüstan münaqişəsi səbəbindən ləng inkişaf etsə də, Azərbaycan Dövlət Neft Fondunun hesabından Gürcüstan dəmir yolunun bir hissəsinin maliyyələşdirilməsi üçün kredit ayrıldı. Bu da 105 kilometrlik xəttin tikintisində həlledici rol oynadı. Yeni açılan Qars-Axalkalaki dəmir yolu 1993-cü ildən bəri istifadə olunmayan Ermənistan və Türkiyə arasında köhnə dəmir yolu xəttinə alternativdir.
Xətt boyunca yeni vergidən azad zonaların yaradılması ilə mövcud Bakı-Tbilisi-Ceyhan neft kəmərinə və Bakı-Tbilisi-Ərzurum təbii qaz boru kəmərinə əlavə olaraq Bakı-Tbilisi-Qars dəmir yolu da yeni, səmərəli və gəlirli layihədir. 
Xüsusilə qeyd etmək lazımdır ki, Dünya İqtisadi Forumunun 2017-2018-ci illər üçün olan Qlobal Rəqabətlilik İndeksində Azərbaycan 138 ölkə arasında 35-ci yeri tutub.
Qeyd edək ki, Cənub Qaz Dəhlizi layihəsinin həyata keçirilməsi ilə regionun nəqliyyat və enerji əlaqələri daha da güclənəcək. Avropa Yenidənqurma və İnkişaf Bankı 2017-ci il oktyabrın 18-də Trans Anadolu Boru Kəməri (TANAP) üçün 500 milyon dollar məbləğində maliyyə ayrılmasını təsdiq edib, bu isə TAP (Trans Adriatik Boru Kəməri) ilə birlikdə Azərbaycan Şahdəniz yatağından təbii qazın Avropaya nəqli prosesində müstəsna əhəmiyyətə malikdir. Bu isə Avropanın Rusiyaya təbii qazdan asılılığını azaldacaq və eyni zamanda, enerji təhlükəsizliyi və diversifikasiyası üçün böyük  addımdır.
Son bir neçə ay ərzində baş tutan digər bir diqqətəlayiq layihə 2049-cu ilin sonuna qədər “Azəri-Çıraq-Günəşli” (AÇG) hasilatın pay bölgüsü müqaviləsinin uzadılmasıdır. Bununla da Azərbaycanın dünya bazarında böyük enerji layihələrində güvənli və etibarlı ortaq olması bir daha təsdiqləndi.
Bəzi konsorsium üzvlərinin yaratdığı problemlərə baxmayaraq, Azərbaycanın nəhəng enerji şirkəti olan SOCAR bu müqaviləni yekunlaşdırmağı bacardı. Bu müqavilə nəticəsində BP-nin payı 35,8% -dən 30,37%-ə düşərkən, SOCAR öz payını 11,65% -dən 25% -dək artırdı.
Yeni müqavilə ilə Azərbaycanın enerji sektorunda 40 milyard dollar dəyərində böyük investisiyalar təmin ediləcək, eyni zamanda, Azərbaycan hökuməti üçün 3,6 milyard dollar bonus ödənişini təmin edəcək. 
Neft qiymətləri düşdüyünə görə Xəzər Dənizində neft investisiyalarının riskli hesab olunduğu 1994-cü ildə, müharibə qurbanı olmuş postsovet ölkəsi olan Azərbaycanın dünya neft nəhəngləri ilə Əsrin Müqaviləsini imzalayacağını da xəyal etmək çətin idi. Lakin müstəqilliyindən təxminən 27 il sonra Azərbaycan üçün öz qaydalarını diktə etmək çətin olmadı, belə ki, ortada 500 milyon ton təsdiqlənmiş neft etiyatları var və bu illər ərzində Azərbaycan AÇG-dən 3 milyard bareldən artıq neft istehsal etməyə müvəffəq olmuşdu.
Bundan başqa, əsrin müqavilələrinin davamı da ola bilər. Çünki AÇG dərin təbii qaz yatağı gələcəkdə TANAP-ın illik ehtiyaclarını 15 milyard kubmetrə çatdırmaqla yanaşı, hasilatın 3-cü pay bölgüsü kontraktının imzalana biləcəyi istisna deyil. Bundan əlavə, AÇG-nin yeddinci və yeni istehsal platformasının 2020-ci ildə açılacağı gözlənilir.
XIX əsrdə neft istehsalı dünyada öncül olan Bakı ötən aylarda BKT və AÇG nümunələri ilə, İpək Yolu boyunca yaratdığı yeni və etibarlı nəqliyyat və enerji layihələri ilə bölgənin hərəkətverici qüvvəsi olduğunu nümayiş etdirdi.
Yaxın Şərqdəki münaqişə, regiondakı gərginlik, İran və Rusiya ilə münasibətləri göz önündə tutaraq Azərbaycan həm Avropa, həm də Çin üçün, şübhəsiz ki, etibarlı siyasi və iqtisadi tərəfdaşdır.
Qeyd edək ki, Dos.Dr. Ceyhun Osmanlı Odlar Yurdu Universitetinin Beynəlxalq əlaqələr və İnnovasiyalar üzrə prorektorudur. 4-cü çağırış Azərbaycan Respublikası Milli Məclisinin deputatıdır.
Dünya Bankı və Beynəlxalq Valyuta Fondu Parlament Şəbəkəsinin idarə heyətinin üzvü olub. Eyni zamanda, Avropa Şurası Gənclər və İdman Direktorluğunda gənclər üzrə ekspert kimi iş təcrübəsi də var.
""Al Jazeera"", ""Euronews"", ""European Business Review"", ""EU Today"", ""EU Reporter"",  ""Euractiv""  kimi beynəlxalq media strukturlarında məqalələri dərc edilir
N.O.
www.oxu.az
"
"Komitə sədrinin müavini Aşura mərasimlərinin siyasiləşdirilməsindən danışdı “Azərbaycanda Aşura mərasimlərinə siyasi elementlər qatmaq istəyən qüvvələr var”.
Oxu.Az-ın APA-nın şimal bürosuna istinadən xəbərinə görə, bunu Dini Qurumlarla İş üzrə Dövlət Komitəsinin (DQİDQ) sədr müavini Gündüz İsmayılov DQİDK, Mətbuat Şurası və Qafqaz Müsəlmanları İdarəsinin Qubada birgə təşkil etdiyi “Din-media münasibətləri: mövcud vəziyyət və beynəlxalq təcrübə” mövzusunda keçirilən konfransda deyib.
Onun sözlərinə görə, bu gün də dinlə bağlı təhdid cəhdləri qalır: “Məsələn, son illər biz müşahidə edirik ki, Azərbaycanda Aşura mərasimlərinin başqa ölkələrin tərzinə uyğun keçirilməsinə cəhdlər olunur. Bizdə tarixən Aşura mərasimləri keçirilib və bundan sonra da keçiriləcək, amma təəssüf ki, bəzi dini qruplar, dini dairələr Azərbaycanda Aşura mərasimlərini başqa xalqların ənənələrinə uyğun keçirməyə cəhdlər göstərirlər. Azərbaycanda Aşura mərasimlərində siyasi elementlər heç vaxt olmayıb, amma bu gün həmin mərasimlərə bu elementləriqatmaq istəyənlər var. Azərbaycanda Aşura məktəbi, İmam Hüseyn məktəbi tarixən şəhadət məktəbidir, amma siyasət məktəbi deyil. Bəzi dini qruplar, hansısa dini dairələr İmam Hüseyn məktəbini siyasət məktəbi kimi təqdim etməyə çalışır”.
Komitə rəsmisi dinlə bağlı başqa təhdid cəhdlərinin də olduğunu deyib. O, din pərdəsi altında Azərbaycan xalqının milli kimliyi ilə dini kimliyini qarşı-qarşıya qoymaq istəyənlərin olduğunu vurğulayıb.
G.İsmayılov Azərbaycan mətbuatının dini maarifləndirmə işinin həyata keçirilməsində, dini təbliğatın aparılmasında, dini radikalizm və dini ekstremizmlə mübarizənin təşkilində, milli-mənəvi dəyərlərin qorunmasında rolunun danılmaz olduğunu deyib:  “Məsələn, Suriya və İraqda münaqişələr baş verərkən bu proseslərin ideoloji cəhətdən Azərbaycana proyeksiyasına ciddi cəhdlər olundu. Bu cəhdlərə qarşı mübarizədə Azərbaycan mediası bizimlə birlikdə ən böyük sipərlərdən birini formalaşdırdı və bu cəhdlərin heç biri baş tutmadı”.
Millət vəkili, Mətbuat Şurasının sədri Əflatun Amaşov çıxışında bildirib ki, KİV cəmiyyətə yekdil məlumatlar ötürməlidir. O, Azərbaycanın tolerant ölkə olduğunu, ölkəmizin müsəlman ölkələri ilə xristian ölkələri arasında bir körpü rolunu oynadığını deyib: “Biz dinə münasibətimizlə həm Avropa ölkələrinə nümunə ola bilərik və nümunəyik,  eyni zamanda, İslam ölkələrinə nümunə ola bilərik. 4-cü İslam oyunlarının Azərbaycanda keçirilməsi də buna bir sübutdur”.
Millət vəkili Azərbaycanın çoxkonfessiyalı bir ölkə olduğunu və onlar arasında çox yüksək əlaqələrin mövcudluğunu diqqətə çatdırıb. O, jurnalistlərin bu istiqamətdə materiallar hazırlayarkən dinlə bağlı məlumatlı olmaları və bu istiqamətdə gedən proseslərdən xəbərdar olmaları üçün bu tipli seminarların əhəmiyyətli olduğunu deyib.
Ə.Amaşov bildirib ki, Mətbuat Şurası yarandığı vaxtdan Dini Qurumlarla İş üzrə Dövlət Komitəsi və Qafqaz Müsəlmanları İdarəsi ilə sıx əməkdaşlıq edir və jurnalistlərin dini biliklərini artırmaq üçün müxtəlif seminarlar və tədbirlər təşkil edir.
N.O.
www.oxu.az
"
"Bakıda Kosta Rikanın səfirliyi açılırKosta Rika Respublikasının xarici işlər və etiqad naziri Manuel Gonzalez Sanz noyabrın 28-29-da Azərbaycanda səfərdə olacaq. 
XİN-dən Oxu.Az-a verilən məlumata görə, səfər çərçivəsində nazir Manuel Gonzalez Sanzın xarici işlər naziri Elmar Məmmədyarov və digər rəsmi şəxslərlə görüşü, eyni zamanda, Kosta Rika Respublikasının Azərbaycanda səfirliyinin açılış mərasimində iştirakı planlaşdırılıb.
N.О.
www.oxu.az
"
"Aygün Bəylər Mehriban Əliyevaya muğam dəstgahı həsr etdi Tanınmış xanəndə, Əməkdar artist Aygün Bəylər muğam dəstgahı yazır.
Oxu.Az Ölkə.Az-a istinadla xəbər verir ki, o, muğam dəstgahını musiqi aləmi adından Birinci vitse-prezident Mehriban Əliyevaya ithaf edəcək.
""Yeni dəstgah və muğam yazıram. Bu işə neçə illərdir başlamaq istəyirdim. Vasif Adıgözəlov, Tofiq Quliyev kimi sənətkarların yanında böyümüşəm. Bu gün də onların böyüklüyünə, dəstəyinə çox ehtiyacım var. Onlar yoxdular, bir az sıxılıram ki, nəsə ortalığa çıxararam, istədiyim kimi alınmaz. Bunu sürpriz saxlamaq istəyirdim, amma soruşdunuz, deyirəm. Bir musiqiçi, sənətkar kimi muğamımızı dünyada birinci yerdə hesab edirəm. Mehriban xanım Əliyevaya minnətdarlıq əlaməti olaraq musiqi aləminin adından qəlbimizin səsini çatdırmaq istədim. Dəstgahın adı ""Mehribani""dir və simfonik orkestrlə yazılacaq. Yeni başlamışam"".
Xanəndə bildirib ki, ""Mehribani""ni ilin sonuna qədər tamaşaçılara təqdim edəcək.
A.S.
www.oxu.az
"
"Aİ nümayəndəsi: Azərbaycanda geniş islahatlar həyata keçirilir“Azərbaycanda geniş islahatlar və şaxələndirmə siyasəti həyata keçirilir”.
Oxu.Az-ın APA-ya istinadən xəbərinə görə, bunu Avropa İttifaqının (Aİ) Azərbaycandakı Nümayəndəliyinin rəhbəri Kestutis Yankauskas “Azərbaycanda icbari tibbi sığorta sisteminin tətbiqinə dəstək” layihəsinin açılış mərasimində deyib.
O bildirib ki, Azərbaycan əhalisinin sayı təqribən hər il 100 min nəfər artır.
K. Yankauskas qeyd edib ki, bir neçə gün əvvəl Aİ-nin Brüsseldə keçirilən “Şərq Tərəfdaşlığı” sammitində 6 dövlət və 28 üzv dövlət bir araya gələrək gələcək məqsədlər barədə fikir mübadiləsi aparıblar: “Bu toplantıdan sonra çox insan məmnun idi. Brüsseldə keçirilən sammit bizim əməkdaşlığımızı daha da gücləndiriləcək”.
N.O.
www.oxu.az
"
"İlham Əliyev gürcüstanlı həmkarına başsağlığı verdiAzərbaycan Respublikasının Prezidenti İlham Əliyev Gürcüstan Prezidenti Giorgi Marqvelaşviliyə başsağlığı məktubu göndərib.
Oxu.Az Report-a istinadən xəbər verir ki, məktubda deyilir:
“Hörmətli cənab Prezident,
Batumi şəhərində mehmanxanada baş vermiş yanğın nəticəsində insan tələfatı və yaralananlar barədə xəbərdən son dərəcə kədərləndim.
Bu faciə ilə əlaqədar Sizə, həlak olanların ailələrinə və yaxınlarına, bütün Gürcüstan xalqına öz adımdan və Azərbaycan xalqı adından dərin hüznlə başsağlığı verir, yaralananlara şəfa diləyirəm”.
A.M.
www.oxu.az
"
"Prezident MM-ə yeni qanun layihəsi təqdim etdiAzərbaycanda əkin yerlərinin yandırılmasına görə cəzalar müəyyənləşdirilir.
Oxu.Az-ın APA-ya istinadən məlumatına görə, bununla bağlı Azərbaycan prezidenti tərəfindən Milli Məclisə qanun layihəsi təqdim edilib.
Layihəyə görə, İnzibati Xətalar Məcəlləsinə 244-1 (Əkin yerlərinin yandırılması) maddəsi əlavə edilir.
Maddədə qeyd olunur ki, əkin yerlərinin yandırılmasına görə fiziki şəxslər 400 manatdan 600 manata qədər, vəzifəli şəxslər 1 500 manatdan 2 000 manata qədər, hüquqi şəxslər isə 5 000 manatdan 6 000 manata qədər cərimələnəcəklər.
Layihə qəbul olunduğu təqdirdə 2018-ci il fevralın 1-dən qüvvəyə minəcək.
Qanun layihəsi Milli Məclisin Aqrar siyasət komitəsinin noyabrın 28-də keçiriləcək iclasında müzakirəyə çıxarılacaq. 
N.O.
www.oxu.az
"
"Səfir: Əfqanıstan Qarabağ məsələsində Azərbaycanı dəstəkləyir""Əfqanıstan Dağlıq Qarabağ məsələsində Azərbaycanı və onun xalqını dəstəkləyir və bu təcavüzə qarşıdır"".
Oxu.Az Report-a istinadən xəbər verir ki, bunun mətbuat konfransında Əfqanıstanın Azərbaycandakı səfiri Məhəmməd Tağı Xəlili deyib.
""Əfqanıstan bu cür hökumət terrorizminə və terrorizmin istənilən formasına qarşıdır"", - səfir bildirib. 
O, Əfqanıstanın İslam həmrəyliyini dəstəklədiyini qeyd edib və İslam ölkələrinin Dağlıq Qarabağ məsələsində birlik nümayiş etdirəcəyinə ümid bəslədiyini vurğulayıb.
N.O.
www.oxu.az
"
"Gürcüstan XİN Qarabağ separatçılarının Tbilisidə sərgi açmasını pisləyib“Hər hansı bir separatçı rejimin, istər tanınmamış, qondarma “DQR”, istərsə də Abxaziya separatçılarının haradasa sərgi, konfrans və ya başqa tədbir keçirməsi arzuolunmazdır”.
Oxu.Az-ın xəbərinə görə, bu sözləri Report-un Gürcüstan bürosuna açıqlamasında bu ölkənin Xarici İşlər Nazirliyindən bildiriblər.
Nazirlikdən qeyd olunub ki, Gürcüstan özü separatizmdən əziyyət çəkir, Dağlıq Qarabağ separatçılarının Tbilisidə belə bir tədbir keçirilməsi hökumətin xətti ilə təşkil olunmayıb.
Azərbaycanın Gürcüstandakı səfirliyindən isə bildirilib ki, məsələ ilə əlaqədar bu ölkənin müvafiq strukturlarına məlumat verilib və rəsmi Bakının narahatlığı onların diqqətinə çatdırılıb.
Xatırladaq ki, Gürcüstandakı erməni apostol kilsəsinin Tbilisidəki “Ayartun” mərkəzində qondarma “Dağlıq Qarabağ Respublikası”ndan olan 7 gənc rəssamın əsərlərindən ibarət “Dirçəliş” adlı sərgi açılıb.
Dekabrın 20-nə qədər davam edəcək sərgi Ermənistanın Diaspor Nazirliyi, “Tekeyan Mərkəzi” Fondu və “Şuşa şəhərinin muzeyləri” təşkilatının dəstəyi ilə açılıb.
Sərginin rəsmi açılış mərasimində Tbilisidəki erməni kilsəsinin keşişi Virab Kazaryan, Ermənistanın Gürcüstandakı səfirliyinin əməkdaşı və erməni icmasının nümayəndələri iştirak ediblər. 
N.О.
www.oxu.az
"
"Qarabağ separatçıları Tbilisidə Azərbaycana qarşı təxribat xarakterli tədbir təşkil edibGürcüstanın paytaxtı Tbilisi şəhərində Azərbaycana qarşı təxribat xarakterli tədbir təşkil edilib.
Oxu.Az-ın APA-nın yerli bürosuna istinadən məlumatına görə, Gürcüstandakı erməni apostol kilsəsinin Tbilisidəki “Ayartun” mərkəzində qondarma “Dağlıq Qarabağ Respublikası”ndan olan 7 gənc rəssamın əsərlərindən ibarət “Dirçəliş” adlı sərgi açılıb.
Dekabrın 20-nə qədər davam edəcək sərgi Ermənistanın Diaspor Nazirliyi, “Tekeyan Mərkəzi” Fondu və “Şuşa şəhərinin muzeyləri” təşkilatının dəstəyilə keçirilir.
Sərginin rəsmi açılış mərasimində Tbilisidəki erməni kilsəsinin keşişi Virab Kazaryan, Ermənistanın Gürcüstandakı səfirliyinin əməkdaşı və erməni icmasının nümayəndələri iştirak ediblər. Mərasimə sərgidə əsərləri sərgilənən rəssamlardan biri - Samvel Davadyan da qatılıb.
Azərbaycanın Gürcüstandakı səfirliyi məsələ ilə bağlı narahatlığını Gürcüstanın müvafiq dövlət qurumlarına çatdırıb.




















N.O.
www.oxu.az
"
"“The Jerusalem Post” qəzeti Azərbaycandan yazdı - VİDEOCənubi Qafqazda Azərbaycan ərazisinin Ermənistan tərəfindən işğal edilməsi ilə baş qaldıran separatizm əvvəlcə başqa postsovet dövlətlərinin ərazisinə keçib, bu gün isə artıq Qərbi Avropada, o cümlədən İspaniyanın Kataloniya bölgəsində təzahür edir. 
Oxu.Az-ın məlumatına əsasən, bu fikirlər İsrailin nüfuzlu ingilisdilli nəşri - “The Jerusalem Post” qəzetində dərc olunan “Cəzasızlıq cinayət doğurur: Separatizm Dağlıq Qarabağdan Kataloniyaya qədər” sərlövhəli məqalədə yer alıb. 
Müəllif, beynəlxalq münasibətlər sahəsində tanınan israilli ekspert Arye Qutun fikrincə, bu proses vaxtında araşdırılmasa və ona mane olunmasa, yaxın gələcəkdə Qərbin və dünyanın digər dövlətlərində də təzahür edə bilər. Yazıda Arye Qut bir neçə gün bundan əvvəl Belçikanın paytaxtı Brüsseldə “Separatizm beynəlxalq sülhə və təhlükəsizliyə təhdiddir” mövzusunda keçirilən Beynəlxalq Foruma da diqqət çəkərək səsləndirilən fikirlərdən sitat gətirib. 
""Kataloniya silahsız, dinc separatizmin yeganə nümunəsidir, lakin nədənsə Aİ məhz bu nümunəni xüsusi canfəşanlıqla aradan qaldırır. Bu da aydındır, çünki Kataloniya Aİ-nin özü, onun öz daxmasıdır. Ancaq Azərbaycan Avropaya lazımdır və Avropa öz tərəfdaşını başa düşməli, İspaniya kimi onu da dəstəkləməlidir” deyə Azərbaycanın AFR-dəki fəxri konsulu Otto Hauzerin toplantıdakı çıxışına istinad edilib. Arye Qut İsrailin müdafiə nazirinin keçmiş müavini, briqada generalı Efraim Snenin də səsləndirdiyi fikirlərə yer ayırıb.
""Hamı İspaniyanın və İraqın ərazi bütövlüyündən danışır. Bəs Azərbaycan? Bu, təkcə Avropanın riyakarlığı deyil, bu həm də naşükürlükdür! Avropada qışda soyuq olur, amma Azərbaycan qazı avropalıları donmaqdan qoruyur"".
Arye Qut məqalənin sonunda Brüsseldə keçirilən tədbirin sabitliyin və gələcək dünya nizamının təmin edilməsi üçün böyük əhəmiyyət kəsb etdiyini vurğulayıb.

N.O.
www.oxu.az
"
"Ərdoğan: Əgər bunu sübut etsəniz, prezident postumu tərk edəcəyəmTürkiyə prezidenti Rəcəb Tayyib Ərdoğan müxalifətdən olan Cumhuriyyət Xalq Partiyasının lideri Kamal Kılıcdaroğlunun onun korrupsiyada günahını və xarici bankda hesabının olduğunu sübut edəcəyi təqdirdə istefa verməyə hazır olduğunu bildirib.
Oxu.Az “Report”a istinadla xəbər verir ki, o bunu yerli “NTV” telekanalının efirində deyib.
“O, (Kılıcdaroğlu) hətta ən sadə əsas belə gətirmədən, mən və mənim ailəm haqqında yalan danışır. Ərdoğanın xarici bankda hesabının olduğunu sübut edin, əgər bunu edə bilmirsinizsə, siyasətdən rədd olun. Əgər sübut etsəniz mən həm prezident postumu, həm də siyasəti tərk edəcəyəm”, - deyə Ərdoğan əlavə edib.
A.S.
www.oxu.az
 
"
"Ərdoğan: Ankara, Moskva və Tehran Suriyaya dair mütəmadi danışıqlar aparacaqlarTürkiyə, Rusiya və İran Suriyadakı vəziyyətlə əlaqədar  mütəmadi danışıqlar aparacaqlar. 
Oxu.Az-ın APA-ya istinadən verdiyi xəbərə görə, bu barədə Türkiyə prezidenti Rəcəb Tayip Ərdoğan Balıkəsir əyalətində hakim Ədalət və İnkişaf Partiyasının deputatları qarşısında çıxışı zamanı bildirib.  
“Biz Suriyada humanitar böhrana son qoymaq üçün prinsipial razılığa nail olmuşuq. Biz hər 15 və ya 30 gündən bir danışıqlar aparacağıq. Ümid edirəm ki, Suriya yaşayan insanlar ən yaxın zamanda qərarlarımızın nəticəsini hiss edəcəklər”, - deyə Ərdoğan qeyd edib.   
Qeyd edək ki, noyabrın 22-də  Soçidə Rusiya, Türkiyə və İran prezidentləri arasında Suriya nizamlanmasına dair görüş keçirilib. 
A.S.
www.oxu.az
"
"Azərbaycan və Rusiya əməliyyat keçirdi: 35 nəfər tutulduAzərbaycan və Rusiya Federasiyasının daxili işlər nazirləri arasında əldə olunmuş qarşılıqlı razılaşmaya əsasən, cari il noyabrın 13-dən 19-dək hər iki ölkənin sərhədyanı rayonlarının ərazisində ""Sərhəd"" şərti adı altında kompleks əməliyyat-axtarış və profilaktik tədbirlər keçirilib.
Bu barədə Oxu.Az-a Daxili İşlər Nazirliyindən məlumat verilib.
Əməliyyatın əsas məqsədi sərhədyanı əməkdaşlıq məsələləri ilə bağlı qəbul edilmiş qərarların yerinə yetirilməsi, həmçinin, transmilli mütəşəkkil cinayətkar dəstələrin ifşa edilərək zərərsizləşdirilməsi, silah-sursatın, partlayıcı maddələrin və qurğuların, narkotik vasitələrin, eləcə də digər hüquqazidd əməllərin həyata keçirilməsinə yönələn hərəkətlərin qarşısının alınması sahəsində kompleks təşkilati-praktiki tədbirlərin icrası olub.

Rusiya Federasiyası Dağıstan Respublikasının sərhədyanı bölgələrini və ölkəmizin Qusar, Quba, Xaçmaz, Zaqatala, Şəki, Balakən, Qəbələ, Qax və Oğuz rayonlarını əhatə edən tədbirlər nəticəsində müxtəlif cinayətlər törətdiklərinə görə axtarışda olan 35 şəxs tutulub, o cümlədən Rusiya Federasiyası tərəfindən axtarılan 14, Gürcüstan Respublikası tərəfindən axtarılan 1 nəfər, dövlətə borclu qismində axtarılan 66 nəfər saxlanılıb, itkin düşmüş hesab edilən 2 nəfər tapılaraq ailələrinə təhvil verilib.

Əməliyyat-axtarış tədbirləri nəticəsində qanunsuz saxlanılan 8 avtomat silahı, 6 tapança, 87 yivli və yivsiz tüfəng, 34 əl qumbarası, 30 ədəd silah sandıqçaları, 23 ədəd müxtəlif hərbi ləvazimat və sursat, 1 partlayıcı maddə, 1 qumbaraatan və 6120 müxtəlif çaplı patron götürülüb, narkotiklərlə əlaqədar 4 fakt aşkar olunub.
Bundan başqa, tədbirlər zamanı Balakən rayonunda 8, Quba rayonunda 4, Qəbələ rayonunda 3, Xaçmaz rayonunda 2, Şəki rayonunda 1 fakt olmaqla qanunsuz odlu silah gəzdirmə, oğurluq və digər cinayətlərin açılması təmin edilib.

İnsan və vətəndaş hüquq və azadlıqlarının qorunmasına, həmçinin, ölkəmizin milli maraqlarına, qanunçuluq prinsiplərinə ciddi riayət olunmaqla gerçəkləşdirilən belə kompleks əməliyyat-axtarış tədbirlərinin gələcəkdə də keçirilməsi planlaşdırılır.
A.S.
www.oxu.az
 
"
"Estoniya prezidenti: Aİ Azərbaycanla əməkdaşlığı genişləndirməyi hədəfləyir“Avropa İttifaqı (Aİ) Azərbaycanla əməkdaşlığı genişləndirməyi hədəfləyir”.
Oxu.Az Report-a istinadən xəbər verir ki, bunu Brüsseldə jurnalistlərə müsahibəsində Estoniya prezidenti Kersti Kalyulayd bildirib. Estoniya hazırda Aİ Şurasının sədr ölkəsidir.
“Avropa İttifaqı “Şərq Tərəfdaşlığı”nın bir sıra ölkələri ilə, o cümlədən Azərbaycanla əlaqələrin genişləndirilməsinə yönəlmiş yeni sazişlərin imzalanmasına hazırlıq görür. Biz xalqlarımız üçün daha yaxşı nəticələrin əldə olunması üzərində işləyirik”, - K.Kalyulayd deyib.
Onun sözlərinə görə, “Şərq Tərəfdaşlığı” ölkələrinin zirvə görüşləri mühüm əhəmiyyətə malikdir: 
“Çünki Riqada baş tutan əvvəlki sammitdən sonra bir çox praktiki addımlar atılıb. Bu xüsusilə iqtisadi əməkdaşlığın inkişafına aiddir”.
Prezident həmçinin ölkələrimizin islahatlar prosesini davam etdirməsinin vacibliyini vurğulayıb və Avropa İttifaqı üçün “Şərq Tərəfdaşlığı” ölkələri ilə ikitərəfli münasibətlərin prioritet məsələ olduğunu qeyd edib.
S.B.
www.oxu.az
"
"NATO PA-da azərbaycanlı və erməni deputatlar arasında – MÜBAHİSƏNATO Parlament Asambleyasının (PA) İtaliyanın paytaxtı Romada keçirilən “Aralıq dənizi hövzəsi ölkələri və Orta Şərq Transatlantik müdafiə və təhlükəsizlik sahəsində əməkdaşlıq” adlı konfransında Azərbaycan Milli Məclisinin nümayəndə heyəti də təmsil olunub.
Oxu.Az-ın xəbərinə görə, konfransda iştirak edən Azərbaycanın NATO PA-da nümayəndə heyətinin üzvü, deputat Məlahət İbrahimqızı APA-ya bildirib ki, çıxışında Norveçdəki NATO təlimində Türkiyəyə qarşı həqarəti pisləyib, təşkilat rəhbərinin Ankaradan üzr istəməsini təqdirəlayiq sayıb.
M. İbrahimqızı konfransda terrorizmlə bağlı mövzuya münasibət bildirərək Azərbaycanın uzun illərdir qonşusu Ermənistan tərəfindən həm işğala, həm də terrora məruz qaldığını söyləyib: 
“Bu terror aktlarının araşdırılması nəticəsində onların arxasında hər zaman Ermənistan kəşfiyyatının dayandığı üzə çıxıb. Azərbaycanın 20 faiz torpaqlarını işğal etməsinə, bütün beynəlxalq sənədlərdə bunun əks olunmasına baxmayaraq, Ermənistan bu gün də terror aktlarına dəstək verir. Təəssüf ki, bizim terrordan əziyyət çəkməyimizə göz yumulur. Baxmayaraq ki, Azərbaycan hökuməti beynəlxalq antiterror fəaliyyətlərinə ilk qoşulan ölkələrdən biridir və terrorun hər növünü pisləyir”.
Deputat terror təhdidi ilə bağlı yalnız İŞİD-in adının hallanmasına etirazını bildirib. O, ABŞ Mərkəzi Kəşfiyyat İdarəsi tərəfindən də terror fəaliyyəti sübut olunan ASALA və digər terror təşkilatlarını xatırladıb və MKİ-nin bununla bağlı yayımladığı hesabatı təqdim edib: “İŞİD-in simasında radikalizmdən, terrorizmdən danışmaq azdır. Əgər biz bu problemdən danışırıqsa, məsələyə tam olaraq yanaşmalıyıq. Çünki adlarını sadaladığımız digər terror təşkilatları da, bilirsiniz ki, həmişə təhdiddir. Çünki onların üzvləri sabah başqa bir adla ortaya çıxacaq. Terror təhdidinin son illər nəinki bizim regionda, hətta Avropanın özündə də intensivləşdiyini nəzərə alsaq, biz bunu ciddiyə almalıyıq”.
Azərbaycan tərəfinin təklifindən sonra bir neçə nümayəndə bu tip təşkilatların fəaliyyəti ilə bağlı araşdırmanın və məlumatların paylaşılmasının vacibliyini vurğulayaraq, terror təhdidinə təktərəfli yanaşmamağın vacibliyini qeyd edib. Bundan narahat olan Ermənistan nümayəndə heyətindən deputat Karyun Nahapetyan Azərbaycan nümayəndə heyətinin çıxışına reaksiya vermək istəsə də, ona söz verilməyib. Sonrakı sessiyada o, söz alaraq mövzunun Suriya, Bəşər Əsəddən sonrakı dövr və sair olduğunu söyləyib və deputatları mətləbdən uzaqlaşmaqda ittiham edib. Moderator erməni deputata xəbərdarlıq ünvanlayıb.
M. İbrahimqızı növbəti çıxışında erməni deputatın təxribatına cavab olaraq MKİ-nin sənədini bir daha göstərərək rəsmi statistikaya istinadən məsələ qaldırdığını xatırladıb: 
“MKİ-nin  hesabatını siz rədd edə bilərsiniz. Amma bu, rəsmi sənəddir. Siz hələ də bilmirsiniz ki, təmsil etdiyiniz dövlət neçə beynəlxalq sənədin tələbini pozaraq qonşu ölkənin torpağını işğalda saxlayır. Mən bu sənədləri sizə bağışlayıram, heç olmasa, oxuyun. Sizi dünya işğalçı, aqressiv ölkə kimi tanıyır. Burada, NATO PA tədbirində, aqressivliyinizi bir daha sübut etdiniz. Günahkarlar heç vaxt özünü sakit apara bilmir. Siz bunu bir daha sübut etdiniz”. 
S.B.
www.oxu.az
"
"Prezident: Azərbaycan siyasi və iqtisadi islahatlar siyasətini davam etdirir“İlk növbədə demək istərdim ki, Avropa İttifaqı ilə tərəfdaşlıq Azərbaycanın xarici siyasətinin əsas prioritetlərindən biridir. Bu ilin fevralında biz yeni sazişlə bağlı fəal danışıqlara başladıq. Ümidvaram ki, bu danışıqlar tezliklə başa çatacaq. Bu, ölkələrimiz arasında əməkdaşlığı davam etdirmək üçün imkanlar yaradacaq”.
Oxu.Az-ın Report-a istinadən xəbərinə görə, bunu Azərbaycan Prezidenti İlham Əliyev Brüsseldə keçirilən Şərq Tərəfdaşlığı Sammitinin plenar sessiyasında çıxışı zamanı deyib.
O bildirib ki, Avropa İttifaqı Azərbaycanın əsas ticarət tərəfdaşıdır: 
“Ticarətimizin, demək olar ki, 50 faizini üzv ölkələrlə olan ticarət təşkil edir. Müstəqillik dövründə Avropa İttifaqından Azərbaycan iqtisadiyyatına 20 milyard dollardan çox investisiya yatırılıb. Bu, bizim yaxşı investisiya mühitinə malik olduğumuzu nümayiş etdirir. Avropa şirkətləri bizim iqtisadiyyatımızı dəstəkləmək üçün çox maliyyə vəsaiti yatırmağa hazırdır.
Eyni zamanda biz üzv dövlətlərlə ikitərəfli formatda əlaqələrimizi fəal şəkildə inkişaf etdiririk. Azərbaycan Avropa İttifaqına üzv 9 ölkə ilə strateji tərəfdaşlıq bəyannamələri qəbul edib. Bu, o deməkdir ki, Avropa İttifaqına üzv ölkələrin üçdə biri Azərbaycanı strateji tərəfdaş hesab edir. Bu, gənc müstəqil ölkə üçün çox vacibdir və əlbəttə ki, biz Avropa İttifaqı ilə Azərbaycan arasında gələcək razılaşmanı strateji əlaqələrin gücləndirilməsində daha bir mühüm mərhələ hesab edirik.
Azərbaycan siyasi və iqtisadi islahatlar siyasətini davam etdirir. Biz demokratiyanın inkişafı, insan haqlarının qorunmasına böyük önəm veririk və buna ciddi şəkildə sadiqik”.
S.B.
www.oxu.az
"
"İlham Əliyev: XXI əsrdə separatizm qəbul edilə bilməzAzərbaycanın ərazi bütövlüyü istənilən digər ölkənin ərazi bütövlüyü kimi eyni dəyərə malikdir və bərpa olunmalıdır. 
Oxu.Az-ın məlumatına görə, bunu Azərbaycan Prezidenti İlham Əliyev ötən gün Şərq Tərəfdaşlığı Sammitinin plenar sessiyasında çıxışı zamanı deyib.
“Bizim üzləşdiyimiz əsas çağırış torpaqlarımızın Ermənistan tərəfindən işğalının davam etdirilməsidir. Azərbaycanın beynəlxalq səviyyədə tanınmış ərazisinin demək olar ki, 20 faizi 20 ildən çoxdur Ermənistanın işğalı altındadır. İşğal nəticəsində 1 milyondan artıq azərbaycanlı qaçqın və məcburi köçkünə çevrilib və biz etnik təmizləmə siyasətinə məruz qalmışıq. BMT Təhlükəsizlik Şurası Ermənistan qoşunlarının bizim ərazilərimizdən dərhal və qeyd-şərtsiz çıxarılmasını tələb edən dörd qətnamə qəbul edib. Onlar Ermənistan tərəfindən yerinə yetirilmir. XXI əsrdə separatizm qəbul edilə bilməz. Separatizmin bütün formaları pislənməlidir və separatizmin bütün təzahürlərinə vahid yanaşma tətbiq edilməlidir”, - dövlətimizin başçısı bildirib.
S.B.
www.oxu.az
"
"Dağlıq Qarabağda kommersiya fəaliyyəti ilə bağlı – XƏBƏRDARLIQAvropa Komissiyasının Ticarət üzrə Baş direktorluğu Avropa İttifaqı (Aİ) şirkətlərinin Azərbaycanın işğal olunmuş ərazilərində kommersiya fəaliyyətinin yaradacağı məsuliyyət haqqında xəbərdarlıq yayıb.
Oxu.Az-ın xəbərinə görə, bu barədə AZƏRTAC-a Azərbaycan Xarici İşlər Nazirliyinin mətbuat xidmətnin rəhbəri Hikmət Hacıyev məlumat verib. Avropa Komissiyasının rəsmi saytında yayılan xəbərdarlıqda bildirilir: “Azərbaycan qanunvericiliyinə əsasən, Dağlıq Qarabağ və/və ya ətraf ərazilərdə birbaşa və ya filialları vasitəsilə kommersiya fəaliyyəti göstərən Avropa İttifaqı (Aİ) şirkətləri mülki və cinayət məsuliyyətinə cəlb olunma riski daşıyır. Bu cür fəaliyyət Azərbaycanda həmin fəaliyyəti aparan fərdlərə və müvafiq biznes barəsində cinayət təqibi və ya digər hüquqi tədbirlərin görülməsi ilə nəticələnə bilər; həmçinin gələcəkdə Azərbaycana səfər etmə imkanına təsir edə bilər"".
Xəbərdarlıq mətnində Azərbaycan qanunvericiliyinə istinad edilməsi işğal olunmuş Dağlıq Qarabağ və ətraf rayonlar üzərində Azərbaycanın yurisdiksiyasının tanınması anlamını verir.
Avropa Komissiyasının bu xəbərdarlığı Aİ fiziki və hüquqi şəxslərinin işğal olunmuş ərazilərdə qeyri-qanuni fəaliyyətinin qarşısının alınması ilə bağlı ölkəmizin legitim tələblərinin yerinə yetirilməsi istiqamətində atılmış ilkin addımdır. Aİ ilə bütün səviyyələrdə, habelə mövcud dialoq formatları, eyni zamanda Aİ üzv ölkələri ilə ikitərəfli iqtisadi-ticarət əməkdaşlığı üzrə Müştərək Komissiyalar çərçivəsində məsələ ilə bağlı prinsipial mövqeyimizin təbliğinin davamlılığı ilkin nəticənin əldə olunmasında mühüm rol oynayıb. Bu tendensiyanın saxlanılması gələcəkdə Aİ tərəfindən növbəti və daha təsirli tədbirlərin görülməsini istisna etmir.
Ermənistan-Azərbaycan münaqişəsi kontekstində Aİ tərəfindən ölkəmizlə bağlı siyasi qərarlar qəbul edilərkən Aİ-nin Cənubi Qafqaz və Gürcüstandakı böhran üzrə xüsusi nümayəndəsinin (EUSR) ofisinin rəyi əsas götürülür. EUSR öz fəaliyyətində Aİ Şurasının Siyasi və Təhlükəsizlik Komitəsinə (Aİ üzv ölkələrinin səfirləri) hesabat verir və ondan tövsiyələr alır. Bu isə o deməkdir ki, harada dərc olunmasından asılı olmayaraq yuxarıdakı xəbərdarlığa bütün Aİ üzv ölkələri birmənalı şəkildə riayət etməlidir.
Əcnəbi hüquqi və fiziki şəxslərin işğal olunmuş ərazilərdə qeyri-qanuni iqtsadi-ticarət fəaliyyətindən çəkindərilməsinin vacibliyi ilə bağlı ölkəmizin üzv olduğu Avropa təsisatlarında aparılan müzakirələr zamanı yuxarıdakı xəbərdarlıqdan istifadə edilməsi prinsipial mövqeyimizin irəlilədilməsi istiqamətində yardımçı rol oynaya bilər.
S.B.
www.oxu.az
"
"Azərbaycan XİN Misirdəki terror aktını qınayıbMisirin Sinay yarımadasında məsciddə baş verən terror aktını qətiyyətlə pisləyir və qurbanların ailələrinə və Misir xalqına səmimi başsağlığımızı bildiririk.
Oxu.Az-ın məlumatına görə, bu barədə Azərbaycan Xarici İşlər Nazirliyinin bu gün Misirdə baş verən terror aktı ilə bağlı “Twitter” səhifəsində yayılan bəyanatında deyilir.
“Azərbaycan terrorizmdən əziyyət çəkən ölkə kimi, terrorizmin bütün forma və təzahürlərini pisləyir”, - bəyanatda bildirilir.
Qeyd edək ki, bu gün Misirin Sinay yarımadasında məscidə hücum nəticəsində 235 nəfər ölüb, 120-dən çox adamın isə yaralandığı bildirilir.
S.B.
www.oxu.az
"
"İlham Əliyevin Brüsselə səfəri başa çatıb – FOTOBelçika Krallığında işgüzar səfərdə olan Azərbaycan prezidenti İlham Əliyev Avropa İttifaqı Şurasının prezidenti Donald Tuskun dəvəti ilə noyabrın 24-də Şərq Tərəfdaşlığı Sammitində iştirak edib.
Oxu.Az-ın xəbərinə görə, prezident İlham Əliyev Şərq Tərəfdaşlığı Sammitinin plenar sessiyasında çıxış edib.
Şərq Tərəfdaşlığı Sammitinin plenar sessiyası başa çatandan sonra birgə foto çəkdirilib. Sonda dövlət və hökumət başçılarının şərəfinə işçi nahar verilib.
Bununla da prezident İlham Əliyevin Brüsselə işgüzar səfəri başa çatıb.














S.B.
www.oxu.az
"
"Donald Tusk: Azərbaycanla yeni saziş hazırlanır“Azərbaycanla yeni hərtərəfli saziş üzrə danışıqlar davam etdirilib”.
Oxu.Az-ın APA-ya istinadən məlumatına görə, bu sözləri Aİ Şurasının prezidenti Donald Tusk Aİ “Şərq tərəfdaşlığı” sammitinin sonunda keçirilən mətbuat konfransında deyib.
O bildirib ki, tərəfdaş ölkələrdə davam edən münaqişələr əməkdaşlığa mane olur: 
“Aİ tərəfdaşları ilə gələcəkdə əlaqələri möhkəmləndirməyə sadiqdir. Bizim üçün əməkdaşlıqda birlik nümayiş etdirmək ən vacib məqsəddir. Biz tərəfdaş ölkələrin ərazi bütövlüyü suverenlik və müstəqilliyinə dəstək ifadə edirik. Sammitin nəticələrindən razıyıq və gələcək əməkdaşlığa ümid edirik”.
S.B.
www.oxu.az
"
"Avropa İttifaqından Ermənistana sərt şillə - VİDEOAvropa İttifaqı Ermənistanı şirkət və fərdi şəxslərin milli vergitutmadan yayınaraq maliyyə fəaliyyəti göstərən ofşor ölkələrin siyahısına daxil edə bilər.
Oxu.Az AZƏRTAC-a istinadən xəbər verir ki, bu barədə “Bloomberg” agentliyi məlumat yayıb.
Avropa İttifaqı bununla bağlı Ermənistana dəfələrlə xəbərdarlıq etməsinə baxmayaraq, vəziyyət düzəlmir. Beynəlxalq qurumun ayrılan pulların mənimsənilməsi səbəbindən hər il 1 milyard avro itirdiyi bildirilir. Bunun əsas hissəsi Ermənistanın üzərinə düşür. Ötən il Avropa İttifaqı bu ölkəyə maliyyə yardımını dayandıracağı ilə bağlı xəbərdarlıq da edib. Çünki beynəlxalq qurum büdcədən ayrılan vəsaitin məqsədyönlü şəkildə xərclənməsinin marağında olsa da, Ermənistanda daim problemlərlə üzləşir. Hakimiyyət bu pulları istiqaməti üzrə yox, başqa məqsədlərə xərcləyir. Ona görə də Ermənistanda hər ötən il iqtisadi böhran bir qədər də dərinləşir.
2018-ci ildə də Ermənistanın büdcə kəsiri və dövlət borcu artacaq. Bu haqda parlamentin büdcə müzakirələri zamanı ölkənin Mərkəzi Bankının hesabatında məlumat verilib. Bildirilir ki, ölkənin xarici borcu artıq gəlirləri 60 faiz üstələyir. Gələn il büdcə kəsiri 156,9 milyard dram təşkil edəcək ki, bu da 2017-ci il dövlət büdcəsinin göstəricisi ilə müqayisədə 3,8 faiz çoxdur. Bundan başqa, 2018-ci ilin yekunu üzrə Ermənistanın dövlət borcu 7 milyard dollara yaxınlaşacaq. Bu isə defoltu sürətləndirəcək.

L.Ə.
www.oxu.az
"
"Avropadakı azərbaycanlılar Brüsseldə aksiya keçirdiAzərbaycanlılar bu gün Belçika Krallığının paytaxtı Brüsseldə, Avropa Parlamentinin binası qarşısında etiraz aksiyası keçirib.
Oxu.Az xəbər verir ki, Diasporla İş üzrə Dövlət Komitəsinin mətbuat xidmətindən APA-ya verilən məlumata görə, Avropa Azərbaycanlıları Konqresinin təşkil etdiyi aksiyada 250 nəfərə yaxın şəxs iştirak edib.
Aksiyanın məqsədi Ermənistan-Azərbaycan, Dağlıq Qarabağ münaqişəsinin hələ də həllini tapmaması ilə bağlı Avropada yaşayan azərbaycanlıların narahatlığını Avropa parlamentarilərinin diqqətinə çatdırmaqdır.
Əllərində Azərbaycan bayraqları tutan mitinq iştirakçıları münaqişə nəticəsində azərbaycanlılara qarşı törədilmiş soyqırımı və terror aktları, bir milyondan çox soydaşımızn məcburi köçkünə çevrilməsi, Azərbaycan torpaqlarının 20 faizinin işğaldan azad edilməsi ilə bağlı şüarlar səsləndirib.
İki saat davam edən aksiyanın sonunda Azərbaycanın işğal olunmuş ərazilərinin azad edilməsi, məcburi köçkünlərin öz torpaqlarına qayıtması üçün Avropa İttifaqının, ümumiyyətlə bütün dünya birliyinin bu problemə ədalətli qiymət verməsini tələb edən bəyanat qəbul edilib.
Bəyanatda Ermənistanın təcavüzkar siyasətinin regionda sülhə və sabitliyə təhlükə yaratdığı, on minlərlə insanın qətlə yetirilməsinə səbəb olduğu vurğulanır. Avropada yaşayan Azərbaycan diaspor təşkilatlarının nümayəndələri Ermənistanın, habelə erməni diasporu və lobbisinin etnik düşmənçilik, millətlərarası ədavət, kin və nifrət təlqin edən fəaliyyətindən dərin narahatlığını ifadə edir və dünya dövlətlərini bu cür təşəbbüslərə qarşı adekvat addımlar atmağa çağırıb. Bəyanatda həmçinin Ermənistanın Azərbaycana təcavüzü, Xocalı soyqırımı barədə faktlar diqqətə çatdırılır və dünya dövlətlərindən ""Böyük Ermənistan"" xülyasının nəticəsi kimi meydana çıxan, bölgədə təhlükəsizlik üçün böyük təhdidə çevrilən Ermənistan-Azərbaycan Dağlıq Qarabağ münaqişəsinin sülh yolu ilə həllinə dəstək vermək, Ermənistanın terrorçu və təcavüzkar siyasətinə son qoymaq üçün səy göstərmək tələb olunur.
Qeyd edək ki, aksiyada Avropada fəaliyyət göstərən bir çox Azərbaycan diaspor təşkilatlarının nümayəndələri iştirak edib.








www.oxu.az
"
"Azərbaycan prezidenti Misir liderinə başsağlığı verdiAzərbaycan prezidenti İlham Əliyev misirli həmkarı Əbdülfəttah əs-Sisiyə başsağlığı verib.
Oxu.Az-ın məlumatına görə, dövlət başçısının məktubunda deyilir.
“Hörmətli cənab Prezident, Ər-Rauda məscidinə silahlı hücum nəticəsində çoxsaylı insan tələfatı və yaralananlar barədə xəbər bizi olduqca kədərləndirdi. Biz dinc insanlara qarşı yönəlmiş bu dəhşətli terror aktından son dərəcə hiddətlənir, terrorizmin bütün təzahürlərinə qarşı ən sərt şəkildə, qətiyyətlə və ardıcıl mübarizə aparılmasını zəruri və vacib hesab edirik. Baş vermiş bu faciə ilə əlaqədar Sizə, həlak olanların ailələrinə və yaxınlarına, bütün Misir xalqına öz adımdan və Azərbaycan xalqı adından dərin hüznlə başsağlığı verir, yaralananlara və xəsarət alanlara şəfa diləyirəm”.
Qeyd edək ki, Misirdə məsciddə partlayış nəticəsində 184 nəfər ölüb, 120 nəfər yaralanıb. Partlayışla əlaqədar ölkədə üçgünlük matəm elan olunub.
www.oxu.az
"
"Tramp: Yaxın Şərqdəki qarışıqlıq mənə miras qalıb - YENİLƏNİBABŞ prezidenti Donald Tramp və Türkiyə prezidenti Rəcəb Tayyib Ərdoğan arasında telefon danışığı olub.
Oxu.Az-ın APA-ya istinadən verdiyi məlumata görə, liderlər Yaxın Şərq regionunda sülhün təmin bərqərar edilməsini, İran, Türkiyə və Rusiya liderlərinin bir neçə gün əvvəl Soçidə keçirilmiş üçtərəfli görüşünü, Suriya böhranını və digər regional problemləri müzakirə ediblər.
***
17:21
Bu gün axşam saatlarında ABŞ prezidenti Donald Trampla Türkiyə lideri Rəcəb Tayyib Ərdoğan arasında telefon danışığı baş tutacaq.
Oxu.Az-ın məlumatına əsasən bu barədə ABŞ prezidenti özünün ""Twitter"" səhifəsində yazıb.
“Rəcəb Tayyib Ərdoğanla mənə miras qalan Yaxın Şərqdəki qarışıqlıqda sülhün bərqərar olunması ilə bağlı danışacağıq. Mən sülhə nail olacam. Lakin necə böyük bir səhv addım idi. Bu trilyonlarla dollar və çoxlu sayda insan itkisinə səbəb oldu”, - Tramp yazıb.



N.O.
www.oxu.az
"
"İlham Əliyev Bosniya və Herseqovinanın Rəyasət Heyətinin sədrinə məktub göndəribAzərbaycan prezidenti İlham Əliyev Bosniya və Herseqovinanın Rəyasət Heyətinin sədri  Draqan Çoviçə məktub yazıb.
Oxu.Az-ın məlumatına görə, dövlət başçısının məktubunda deyilir:
“Hörmətli cənab Sədr, Bosniya və Herseqovinanın milli bayramı – Dövlətçilik Günü münasibətilə Sizə və xalqınıza öz adımdan və Azərbaycan xalqı adından ən səmimi təbriklərimi yetirirəm. İnanıram ki, Azərbaycan Respublikası ilə Bosniya və Herseqovina arasındakı dostluq və əməkdaşlıq münasibətləri xalqlarımızın mənafeləri naminə bundan sonra da inkişaf edəcək və genişlənəcək. Bu xoş gündə Sizə möhkəm cansağlığı, işlərinizdə uğurlar, Bosniya və Herseqovinanın dost xalqına daim sülh və firavanlıq diləyirəm”.
www.oxu.az
"
"Fidan Hacıyeva Leyla Əliyevanın sözlərinə mahnı ifa etdi – AUDİOXalq artisti Fidan Hacıyeva Heydər Əliyev Fondunun vitse-prezidenti Leyla Əliyevanın sözlərinə bəstələnmiş mahnı ifa edib.
Oxu.Az xəbər verir ki, “Tı menya mojeş razlyubit?” adlı mahnının musiqisini Eldar Həsənov bəstələyib.
İfaçının yaradıcılığı ilə bağlı yenilikləri rəhbəri olduğu Fidan Hacıyeva Vokal Musiqi Məktəbinin rəsmi “Instagram” səhifəsindən də izləmək mümkündür.

A.S.
www.oxu.az
"
"""Şərq Tərəfdaşlığı"" sammitinin yekun bəyannaməsi + VİDEOAvropa İttifaqının noyabrın 24-də Brüsseldə keçirilən Şərq Tərəfdaşlığı Sammitində Birgə Bəyannamə qəbul edilib.
Oxu.Az-ın məlumatına əsasən, Ermənistan nümayəndə heyətinin çoxsaylı cəhdlərinə baxmayaraq, Birgə Bəyannamədə Şərq Tərəfdaşlığının bütün dövlətlərinin ərazi bütövlüyü, müstəqilliyi və suverenliyi birmənalı olaraq bir daha dəstəklənib. Xüsusi vurğulanmalıdır ki, Birgə Bəyannamədə Avropa İttifaqının Xarici Siyasət və Təhlükəsizlik Qlobal Strategiyasına istinad edilib.
Xatırladaq ki, bu Qlobal Strategiyada Avropa İttifaqının üzv və qonşu dövlətlərinin ərazi bütövlüyü beynəlxalq səviyyədə tanınmış sərhədlər çərçivəsində qeyd edilib.
Birgə Bəyannamənin digər bəndində Şərq Tərəfdaşlığı ölkələrinin ərazilərində baş verən bütün münaqişələrin beynəlxalq hüququn norma və prinsipləri əsasında həll olunması vurğulanıb.
Ermənistan tərəfinin bu bəndə onun işğalçı maraqlarına cavab verən maddələrin əlavə edilməsi cəhdləri puça çıxıb. Birgə Bəyannamədə Azərbaycan Respublikasının fəal iştirakı ilə həyata keçirilən nəqliyyat və enerji layihələrinə xüsusi dəstək qeyd edilib, təşəbbüskarı Azərbaycan Respublikasının prezidenti İlham Əliyev olan “Cənub Qaz Dəhlizi” layihəsinin Avropa İttifaqı üçün strateji əhəmiyyət kəsb etdiyi vurğulanıb.
Sənəddə Azərbaycan Respublikasının iştirakı ilə Avropa İttifaqının Şərq Tərəfdaşlığı ölkələri ilə həyata keçirilən ikitərəfli və çoxtərəfli layihələrə xüsusi diqqət yetirilib. Gələcək illər üçün Şərq Tərəfdaşlığı ölkələri ilə həyata keçiriləcək birgə əməkdaşlıq istiqamətləri sırasında Azərbaycan Respublikasının Avropa İttifaqı ilə vizasız gediş-gəliş sənədlərinin işlənməsi xüsusi yer alıb.
Həmçinin sənəddə Azərbaycanın iştirak etdiyi digər beynəlxalq əməkdaşlıq sahələri də qeyd edilib.
Bir sıra mütəxəssislərin fikrincə, Brüssel Sammitində qəbul edilən Birgə Bəyannamə mahiyyətinə görə beynəlxalq hüquqa əsaslanan və strateji əhəmiyyət daşıyan sənəd kimi qiymətləndirilməlidir.

N.O.
www.oxu.az
"
"""Şərq Tərəfdaşlığı""nın V Sammiti başa çatıb - FOTO - YENİLƏNİB""Şərq Tərəfdaşlığı"" proqramının Belçikanın paytaxtı Brüsseldə keçirilən V Sammiti başa çatıb.
Oxu.Az Report-a istinadən xəbər verir ki, toplantıda sammitin yekun bəyanatı qəbul olunub. 
Sammitin plenar iclası yekunlaşandan sonra Avropa İttifaqının və proqrama üzv olan ölkələrin liderləri birgə xatirə fotosu çəkdiriblər. 
Daha sonra liderlər sammitin yekunları barədə mətbuat konfransı keçirəcəklər.  














***
12:20
Bu gün Brüsseldə V ""Şərq tərəfdaşlığı"" sammiti öz işinə başlayıb.
Oxu.Az-ın məlumatına görə, Azərbaycan prezidenti İlham Əliyev sammitdə iştirak edir.
Sammitin rəsmi açılışında Avropa Şurasının prezidenti Donald Tusk, Avropa Komissiyasının sədri Jan Klod Yunker və Estoniyanın baş naziri Eri Ratas çıxış ediblər.
Şərq Tərəfdaşlığı Sammitinin yekunları üzrə iştirakçılar 20 prioritet məqsədləri müəyyən edən yekun sənədi qəbul etmək niyyətindədirlər. 
N.О.
www.oxu.az
"
"İlham Əliyevdən daha bir fəxri ad Azərbaycan prezidenti İlham Əliyev Gülnar Akif qızı Rəsulovaya “Əməkdar dövlət qulluqçusu” fəxri adının verilməsi haqqında Sərəncam imzalayıb.
Oxu.Az-ın məlumatına əsasən, G.A.Rəsulovaya fəxri ad dövlət qulluğunda uzunmüddətli səmərəli fəaliyyətinə görə verilir.
N.O.
www.oxu.az
"
"Prezident bu qanunlara dəyişiklik təklif etdiAzərbaycan prezidenti tərəfindən Milli Məclisə “Polis haqqında”, “Məhkəmələr və hakimlər haqqında” və “Təhqiqat, ibtidai istintaq, prokurorluq və məhkəmə orqanlarının qanunsuz hərəkətləri nəticəsində fiziki şəxslərə vurulmuş ziyanın ödənilməsi haqqında” qanunlara dəyişikliklər layihəsi təqdim olunub.
Oxu.Az-ın APA-ya istinadən məlumatına görə, layihələrin payız sessiyasının sonuna kimi müzakirəyə çıxarılması gözlənilir.
Dəyişikliklərin məzmunu hələlik açıqlanmır.
N.O.
www.oxu.az
"
"Merkel Rusiyanın Azərbaycan və Ermənistanla münasibətlərdə rolundan danışdı“Biz Azərbaycan və Ermənistanla tərəfdaşlıq haqqında razılaşma imzalayacağıq”.
Oxu.Az Report-a istinadla xəbər verir ki, bunu Almaniya kansleri Angela Merkel noyabrın 24-də Brüssel şəhərində “Şərq Tərəfdaşlığı” sammitinin açılışında bildirib.
Onun sözlərinə görə, Avropa İttifaqı üçün “Şərq Tərəfdaşlığı” ölkələri ilə münasibətinin mərkəzi rolu aydındır: “Şərq tərəfdaşlığı”nın bizim üçün də böyük əhəmiyyəti var. Bir tərəfdən insanların yaşayış səviyyəsi yaxşılaşır, demokratiya inkişaf edir, digər tərəfdən isə bizim təhlükəsizliyimizə təsir göstərir. Bu səbəbdən Gürcüstan, Moldova və Ukrayna ilə assosiasiya sazişi imzalamağımızdan məmnunam. İndi isə belə bir razılaşmanı Azərbaycan və Ermənistanla imzalayacağıq.
Əlbəttə, assosiasiya razılaşması intensiv xarakterli deyil, ancaq biz onlarla əməkdaşlıq edəcəyik. Rusiyanın Azərbaycan və Ermənistanla münasibətlərdə əsas rolu bizim üçün aydındır. Bu səbəbdən ümid edirəm ki, bugünkü danışıqların gedişində həmin dövlətlərin ölkədaxili siyasi vəziyyətini də anlayacağıq”. 
N.O.
www.oxu.az
"
"Azərbaycan və Rusiya təhlükəsizlik sahəsində əməkdaşlıq planı imzaladıRusiya Təhlükəsizlik Şurasının katibi Nikolay Patruşev Azərbaycan Prezidenti Administrasiyasının rəhbəri Ramiz Mehdiyevlə təhlükəsizlik sahəsində ikitərəfli əməkdaşlığı müzakirə edib. 
Oxu.Az xəbər verir ki, bu barədə Report.az Rusiya Təhlükəsizlik Şurasının mətbuat xidmətinə istinadən xəbər verir.
""Nikolay Patruşev və Azərbaycan Respublikası Prezidenti Administrasiyasının rəhbəri Ramiz Mehdiyev təhlükəsizlik sahəsində Rusiya-Azərbaycan əməkdaşlığının cari məsələlərini müzakirə ediblər. Onlar informasiya mübadiləsini və iki ölkənin təhlükəsizlik şuralarının, hüquq-mühafizə orqanlarının və xüsusi xidmət idarələrinin ekspertləri səviyyəsində məsləhətləşmələrin aparılmasını nəzərdə tutan əməkdaşlıq planını imzalayıblar"", - məlumatda deyilir.
Qeyd edək ki, Ramiz Mehdiyev MDB ölkələrinin Təhlükəsizlik Şuraları katiblərinin beşinci illik görüşündə iştirak etmək üçün Moskvada səfərdədir. 
L.Ə.
www.oxu.az
"
"Leyla Əliyevanın təşəbbüsü ilə Moskvada növbəti xeyriyyə aksiyası keçirildi - FOTO Heydər Əliyev Fondunun vitse-prezidenti, Rusiyanın Azərbaycanlı Gənclər Birliyinin (AMOR) sədri Leyla Əliyevanın təşəbbüsüi ilə Moskvada “Qanın milləti yoxdur” adlı növbəti xeyriyyə aksiyası keçirilib.
Oxu.Az-ın APA-nın Moskva müxbirinə istinadən verdiyi məlumata görə, İ.M.Seçenov adına Birinci Moskva Dövlət Tibb Universitetinin dəstəyilə baş tutan aksiya universitetin kliniki transfuziologiya və hematologiya kafedrasında təşkil edilib.
Qanvermə aksiyası hər il iyunun 14-də - Dünya Qan Donoru Günü keçirilir. Bu il isə aksiyanın bu vaxt keçirilməsinə səbəb qan xəstəliklərindən əziyyət çəkən insanların yardım göstərilməsi xahişi ilə AMOR rəhbərliyinə ünvanlanan çoxsaylı məktublarıdır. Müraciət edənlərin böyük əksəriyyəti donor qanına ehtiyacı olan uşaqlardır.
Aksiya zamanı 80-dən çox insan hemofiliya və digər qan xəstəliklərindən əziyyət çəkənlər üçün qan veriblər. Aksiyada Azərbaycan, Rusiya, Malayziya, İndoneziya, Misir, Çin, Özbəkistan, Gürcüstan və digər ölkələrdən tələbələr iştirak ediblər.
Tədbirin əsas təşkilatçılarından biri, AMOR İdarə Heyətinin üzvü, tibb elmləri namizədi Samir Əliyev bildrib ki, aksiyada iştirak edənlər bir tərəfdən öz sağlamlıq durumu haqqında məlumat alır, digər tərəfdən, qana ehtiyacı olan insanlara kömək etməklə xeyirxah iş görürlər: “Qanın milləti yoxdur” aksiyalarında hər il yüzlərlə gənc iştirak edir, toplanmış qan isə xəstələrin müalicəsinə yönəldilir"".























A.S.
www.oxu.az
"
"Prezident Madər Musayevi “Şərəf” ordeni ilə təltif etdi - FOTOPrezident İlham Əliyev Madər Musayevin “Şərəf” ordeni ilə təltif edilməsi haqqında sərəncam imzalayıb.
Oxu.Az xəbər verir ki, sərəncamla Azərbaycan Respublikasının ictimai-siyasi həyatında uzunmüddətli səmərəli fəaliyyətinə görə Madər Ələsgər oğlu Musayev “Şərəf” ordeni ilə təltif edilib.
Qeyd edək ki, noyabrın 26-da deputat Madər Musayevin 70 yaşı tamam olur.



N.O.
www.oxu.az
"
"Səfir: ŞT sammiti gələcək tərəfdaşlıq üçün yeni məqsədlər müəyyənləşdiriləcək""Bu gün Brüsseldə ""Şərq Tərəfdaşlığı"" sammiti başlayır. Sammit çərçivəsində Avropa İttifaqına üzv dövlətlər və 6 tərəfdaş ölkə son iki ildə baş verənləri müzakirə edəcək"".
Oxu.Az-ın APA-ya istinadən xəbərinə görə, bunu Avropa İttifaqının (Aİ) Azərbaycandakı nümayəndəliyinin rəhbəri, səfir Kestutis Yankauskas deyib.
O bildirib ki, hazırda hansı problemlərin mövcud olduğu sammitdə müzakirə ediləcək, eləcə də, gələcək tərəfdaşlıq üçün yeni məqsədlər müəyyənləşdiriləcək.
Azərbaycan və Aİ arasında hərtərəfli sazişlə bağlı danışıqların davam etdirildiyini qeyd edən səfir bildirib ki, sammitdən sonra da yeni sazişlə bağlı danışıqlar davam etdiriləcək.
Diplomat əlavə edib ki, Azərbaycan və Aİ arasında yeni sahədə əməkdaşlıq başlayacaq və bu, əlaqələri daha da gücləndirərək, hər iki tərəf üçün faydalı olacaq.
N.О.
www.oxu.az
"
"Qırğızıstanda yeni prezident səlahiyyətlərinin icrasına başladı - VİDEOBu gün Qırğızıstanın paytaxtı Bişkekdə dövlət iqamətgahında yeni seçilmiş prezidentin inauqurasiya mərasimi baş tutub.  
Oxu.Az-ın məlumatına əsasən, Sooronbay Jeenbekov əlini konstitusiyaya qoyaraq təntənəli surətdə and içdikdən sonra ölkənin prezidenti kimi fəaliyyətə başlayıb. 
Qeyd edək ki, S.Jeenbekov Qırğızıstanın sayca beşinci prezidentidir.
Qırğızıstanda prezident altı il müddətinə seçilir. O, həmçinin SQ Ali baş komandanı vəzifəsini də icra edir.

N.О.
www.oxu.az
"
"Hikmət Hacıyev: Ermənistan Azərbaycan əhalisinə qarşı etnik təmizləmə aparıb“Ermənistan gücdən istifadə edərək işğal etdiyi Azərbaycan ərazilərində etnik təmizləmə aparıb və təxminən bir milyondan artıq azərbaycanlı yurdundan didərgin salınıb”. 
Oxu.Az-ın məlumatına əsasən, bunu XİN-nin mətbuat xidmətinin rəhbəri Hikmət Hacıyev Portqaliyanın “Diario de noticias Mundo” adlı portalında “Ermənistan dünyada yeganə monoetnik dövlətdir” başlıqlı müsahibəsində deyib.
H.Hacıyev bildirib ki, Azərbaycan ərazilərinin işğalı və Ermənistan silahlı qüvvələrinin ölkəmizin işğal olunmuş ərazilərində qeyri-qanuni mövcudluğuna görə mütəmadi olaraq atəşkəs pozulur və insan tələfatına səbəb olur. Ona görə də ilk növbədə Ermənistan qoşunlarının Azərbaycanın işğal olunmuş ərazilərindən çıxarılması təmin olunmalıdır. 
“Əgər Dağlıq Qarabağ da danışıqlar masasına otursa, bu problemin həlli daha asan olmazmı” sualına cavabında isə Hikmət Hacıyev ilk növbədə işğal faktına son qoyulmalı olduğunu və Ermənistan qoşunlarının qeyd-şərtsiz Azərbaycanın işğal olunmuş torpaqlarından çıxarılmasının mütləqliyini deyib. 
“Öncə Ermənistan işğalçılıq siyasətindən əl çəkməlidir. Hansı ölkə razılaşar ki, onun ərazisi güc yolu ilə digər dövlət tərəfindən işğal olunsun? BMT-nin Təhlükəsizlik Şurasının qəbul etdiyi dörd qətnamə Ermənistanın işğalçı qüvvələrinin qeyd-şərtsiz və tam şəkildə Azərbaycan torpaqlarından çıxarılmasını tələb edir. Azərbaycanın Dağlıq Qarabağın erməni icması ilə dialoq problemi yoxdur, amma bunun baş verməsi üçün işğala son qoyulmalı, məcbur köçkünlər, o cümlədən Dağlıq Qarabağın Azərbaycan icmasının da öz torpaqlarına qayıtması təmin olunmalıdır"", - deyə XİN rəsmisi bildirib.
“Ehtimal varmı ki, Azərbaycan Dağlıq Qarabağın müstəqilliyini tanısın?” sualına isə qəti və birmənalı olaraq “yox” cavabı verilib.
“Beynəlxalq hüquqa əsasən dövlətlərin beynəlxalq səviyyədə tanınmış sərhədləri güc yolu ilə dəyişdirilə bilməz. Ermənistan da anlamalıdır ki, bu feodal qaydalar XXI əsrdə yolverilməzdir.  Ermənistan digər ölkənin ərazisini işğal edib, Azərbaycan əhalisinə qarşı etnik təmizləmə aparıb, mülki əmlakı dağıdıb və ondan sonra bunun nəticələrini öz müqəddəratını təyinetmə kimi təqdim edir? Əgər Ermənistan qoşunları işğal olunmuş Azərbaycan ərazilərini tərk edərsə, Azərbaycan Dağlıq Qarabağın öz sərhədləri daxilində yüksək muxtariyyət statusuna baxa bilər”, - deyə H.Hacıyev vurğulayıb.
“Ermənistanda belə bir fikir formalaşıb ki, Azərbaycan tərəfinin nifrəti çox böyükdür. Siz bunu necə şərh edərdiniz?” sualına cavab XİN sözçüsü bildirib: “Məsləhət görərdim ki, Ermənistanda yalnız orta məktəb dərsliklərinə baxasınız. Siz orada ksenofobiya və nifrətin ən ifrat təzahürlərini görəcəksiz. Ermənistan dünyada yeganə monoetnik dövlətdir, çünki burada etnik təmizləmələr mütəmadi aparılıb. Elə 300 min azərbaycanlı etnik təmizləməyə məruz qalıb. İki il əvvəl Ermənistan prezidenti Serj Sarkisyan demişdi ki, ermənilər və azərbaycanlılar etnik baxımdan uyğunsuzdurlar. Bu artıq irqi ayrı-seçkilik xarakterli bəyanatdır”.
Jurnalistin Azərbaycanın Dağlıq Qarabağı hərb yolu ilə geri qaytarmaq ehtimalı ilə bağlı sualına da Azərbaycanın XİN sözçüsü münaqişənin sülh yolu ilə həlli imkanlarının tükənmədiyini bildirib. Bununla bərabər, o əlavə edib ki, bütün dünya dövlətləri kimi Azərbaycanın da özünü müdafiə etmək hüququ vardır. 
N.O.
www.oxu.az
"
"""Reuters"": Heydər Əliyev Mərkəzi Tramp və Putindən məşhurdur – FOTODünyanın ən aparıcı xəbər agentliklərindən biri olan “Reuters”in “Redaktorun seçimi” ənənəvi rubrikasında fotoqraf Piter Çiboranın “Adam Bakıda Heydər Əliyev Mərkəzindən çıxır” əsəri birinci yerdə yerləşdirilib.
Daha sonra siyahıda ardıcıl  olaraq Rusiya prezidenti Vladimir Putinin Suriya lideri Bəşər Əsədlə görüşü, ABŞ prezidenti Donald Trampın hind quşunu əfv etdiyi mərasim, Kiyevdə  etiraz aksiyaları və b. şəkillər yer alıb.














N.O.
www.oxu.az
"
"Bu gün Brüsseldə ""Şərq Tərəfdaşlığı"" sammiti başlayırBrüsseldə ""Şərq Tərəfdaşlığı"" proqramı üzrə V sammit öz işinə başlayır.
Oxu.Az Report-a istinadən xəbər verir ki, sammitdə Avropa İttifaqı Şurasının sədri Donald Tusk, Avropa Komissiyasının rəhbəri Jan-Klod Yunker, Avropa İttifaqının xarici siyasət məsələləri üzrə ali nümayəndəsi Federika Moqerini iştirak edəcək.
Bundan əlavə, tədbirdə iştirak etmək üçün Azərbaycan, Gürcüstan, Moldova, Ermənistan, və Ukrayna prezidentləri, həmçinin Belarusun xarici işlər naziri Brüsselə gedib.
Avropa diplomatlarının iddiasına görə, sammiti 27 Aİ ölkəsi liderindən 20-si ziyarət edəcək.
N.О.
www.oxu.az
"
"Azərbaycan və Rusiyanın ruhani idarələri arasında saziş imzalanıbQafqaz Müsəlmanları İdarəsinin sədri şeyxulislam Allahşükür Paşazadə cümə axşamı Sankt-Peterburq və Rusiyanın Şimal-Qərb regionu Müsəlmanlarının Ruhani İdarəsinin müftisi Ravil-Həzrət Pançeyev arasında konfessiyalararası sülhün yayılmasında təcrübə mübadiləsi və əməkdaşlıq haqqında saziş imzalayıblar.
Oxu.Az Report-a istinadən xəbər verir ki, saziş kitab nəşri, təcrübə və nümayəndə heyətlərinin mübadiləsi, birgə konfransların keçirilməsini nəzərdə tutulur.
Sənəd “Rusiya-Azərbaycan: “sülh, təhlükəsizlik və əməkdaşlıq naminə dinlərarası dialoq və islam həmrəyliyi” adlı beynəlxalq elmi-dini konfransında imzalanıb.
Konfransda həmçinin “dindən siyasi məqsədlər üçün istifadə etmək cəhdləri, dini dözümsüzlüyün hər cür təzahürləri, həmçinin hər hansı bir ibadət obyektinə qarşı vandalizm aktlarını” pisləyən kommünike qəbul edilib.
S.B.
www.oxu.az
"
"Rusiyada yeni Azərbaycan diaspor təşkilatı yaradılırRusiyada qeydiyyatı ləğv edilmiş Ümumrusiya Azərbaycan Konqresinin (ÜAK) yerinə yeni Azərbaycan diaspor təşkilatı yaradılır. 
Oxu.Az-ın APA-ya istinadən məlumatına görə, Rusiya Federasiyasının regionlarındakı Azərbaycan icmalarının rəhbərləri yeni təşkilatın yaradılması və ona liderlik etməsi üçün akademik Fazil Qurbanova müraciət ediblər.
Müraciətdə qeyd olunub ki, regiondakı Azərbaycan icması nümayəndələri qüsursuz reputasiyaya, işinə xüsusi və professional yanaşan, fəal həyat mövqeyi  ilə seçilən akademik Fazil Qurbanovun Rusiyadakı Azərbaycan diasporunun lideri olmalı olduğunu hesab edirlər.
O da vurğulanıb ki, Rusiyada çoxlu sayda fərqli Azərbaycan diaspor təşkilatları olmasına baxmayaraq Ümumrusiya Azərbaycan Konqresinin qeydiyyatının ləğv edilməsi bu istiqamətdə böyük boşluq yaradıb.
“Rusiya prezidenti Vladimir Putin və Azərbaycanın ümummilli lideri Heydər Əliyevin razılığı yaradılan Ümumrusiya Azərbaycan Konqresi təəssüf ki, Rusiya Federasiyasının ictimai həyatında oynadığı aktiv rolu itirdi.  Çoxlu səhvlər buraxıldı. Rusiyada indiki zamanda, yəni demokratik prinsiplərin və qanun aliliyinin hökm sürməyə başladığı bir dövrdə belə səhvlər ÜAK üçün ölümcül oldu”,- deyə müraciətdə vurğulanıb.
Regiondakı Azərbaycan icmalarının rəhbərləri Fazil Qurbanovun fəaliyyətini qeyd edərək ondan Rusiyadakı həmvətənlərimizi birləşdirəcək yeni təşkilata rəhbərlik etməsini, eləcə də Azərbaycan icmasının Rusiya cəmiyyətində vacib və güclü qüvvəyə çevrilməsi üçün bütün şəraitin yaradılmasını xahiş ediblər.   
Müraciətə Rusiya Federasiyasının 16 respublikası, 8 əyaləti, 33 vilayəti, 3 muxtar vilayəti və Moskva və Sankt-Peterburq şəhərlərindəki Azərbaycan icmalarının rəhbərləri imza atıblar.
Qeyd edək ki, bu il mayın 15-də Rusiya Ali Məhkəməsi Ədliyyə Nazirliyi Ədliyyə Nazirliyinin iddiası əsasında ÜAK-nin qeydiyyatının ləğvi barədə qərar çıxarıb.
Sentyabrın 19-da Ali Məhkəmənin Apellyasiya Kollegiyası ÜAK-ın şikayətini təmin etməyərək birinci instansiya məhkəməsinin qərarını qüvvədə saxlayıb. 
S.B.
www.oxu.az
"
"İlham Əliyev Poroşenko ilə danışıqlar aparıb – YENİLƏNİB + FOTONoyabrın 23-də Brüsseldə Azərbaycan Respublikasının Prezidenti İlham Əliyevin və Ukrayna Prezidenti Petro Poroşenkonun görüşü olub.
Oxu.Az xəbər verir ki, dövlət başçısı Ukrayna Prezidenti Petro Poroşenkonun Azərbaycana səfərini xatırladaraq, bu səfərdən ötən müddət ərzində müxtəlif istiqamətlər üzrə əməkdaşlığın həyata keçirildiyini və yaxşı nəticələrin əldə olunduğunu qeyd edib.
Ukrayna dövləti başçısının Bakıya səfəri zamanı siyasi, iqtisadi, energetika, nəqliyyat, beynəlxalq təşkilatlarda əməkdaşlıqla bağlı müzakirələrin aparıldığını deyən Prezident İlham Əliyev ümidvar olduğunu bildirib ki, ticarət dövriyyəsinin artırılması üçün lazımi addımlar atılacaq və bunun üçün yaxşı potensial mövcuddur.
Prezident Petro Poroşenko Prezident İlham Əliyevə Ukrayna-Azərbaycan dostluq münasibətlərinə verdiyi dəstəyə görə minnətdarlığını bildirib. Prezident İlham Əliyevlə Davosda və Bakıda keçirdikləri görüşləri məmnunluqla xatırlayan Prezident Petro Poroşenko həmin görüşlər zamanı əldə edilən razılaşmaların reallaşdırılmasından məmnunluğunu ifadə edib. O, Azərbaycanın Ukraynaya ixracının artmasını iqtisadi əməkdaşlığımızın yaxşı göstəricisi kimi dəyərləndirib.
Görüşdə ikitərəfli münasibətlər və qarşılıqlı maraq doğuran məsələlər ətrafında fikir mübadiləsi aparılıb.
22:18
Noyabrın 23-də Brüsseldə Azərbaycan Respublikasının Prezidenti İlham Əliyevin və Ukrayna Prezidenti Petro Poroşenkonun görüşü olub.
Oxu.Az-ın xəbərinə görə, bu barədə AZƏRTAC nəşri məlumat yayıb.











S.B.
www.oxu.az
"
"Prezident NATO-nun baş katibini Azərbaycana dəvət etdi – VİDEO + FOTOBelçika Krallığında işgüzar səfərdə olan prezidenti İlham Əliyev noyabrın 23-də NATO-nun baş katibi Yens Stoltenberqin dəvəti ilə Alyansın mənzil-qərargahına gəlib.
Oxu.Az-ın məlumatına görə, dövlət başçısı İlham Əliyevi NATO-nun baş katibi Yens Stoltenberq qarşılayıb.
Rəsmi foto çəkdirilib. Sonra Azərbaycan prezidenti ilə NATO baş katibinin görüşü olub.
Görüşdə Azərbaycanla NATO arasında uğurlu əməkdaşlığın həyata keçirildiyi bildirilib.
Yens Stoltenberq ölkəmizin qurumun Kosovo və Əfqanıstandakı sülhməramlı missiyalardakı iştirakını yüksək qiymətləndirib. NATO-nun baş katibi Azərbaycanın Əfqanıstana verdiyi dəstəyə görə minnətdarlığını bildirib. O vurğulayıb ki, Azərbaycanın Əfqanıstana yardımı genişləndirmək planı bu ölkənin iqtisadi inkişafına töhfəsini verə bilər.
Prezident İlham Əliyev NATO ilə əlaqələrimizin genişlənməsindən məmnunluğunu bildirib. Vurğulayıb ki, Azərbaycan Əfqanıstanda sülhməramlı əməliyyatlarda və bu ölkənin iqtisadiyyatının yenidən qurulmasında fəal iştirak edir.
Söhbət zamanı Azərbaycanın Ceyrançöl ərazisində NATO-nun minatəmizləmə əməliyyatlarına verdiyi dəstəkdən məmnunluq ifadə olunub. Əfqanıstana daşınan yüklər baxımından Azərbaycanın tranzit ölkə kimi əhəmiyyəti vurğulanıb.
Görüşdə qeyd edilib ki, Azərbaycanla Avropa İttifaqı arasında uğurlu əməkdaşlıq həyata keçirilir.
Söhbət zamanı Ermənistan-Azərbaycan, Dağlıq Qarabağ münaqişəsi barədə fikir mübadiləsi aparılıb, danışıqların hazırkı vəziyyəti və perspektivləri barədə məlumat verilib.
Regional məsələlərin də müzakirə olunduğu görüşdə prezident İlham Əliyev NATO baş katibini Azərbaycana dəvət edib. NATO-nun baş katibi dəvəti qəbul edib.












S.B.
www.oxu.az
"
"İlham Əliyev NATO-nun iclasında - FOTO + YENİLƏNİBPrezident İlham Əliyev noyabrın 23-də Brüsseldə NATO-nun Şimali Atlantika Şurasının iclasında iştirak edib.
Oxu.Az-ın məlumatına görə, Şimali Atlantika Şurasının iclasında əvvəlcə NATO-nun baş katibi Yens Stoltenberq çıxış edib. Sonra o, sözü prezident İlham Əliyevə verib.
Dövlət başçısı Azərbaycan ilə NATO arasında müxtəlif sahələrdə uğurlu əməkdaşlığın həyata keçirildiyini bildirib. Ölkəmizin NATO-nun müxtəlif missiya və əməliyyatlarında fəal iştirak etdiyini vurğulayan prezident İlham Əliyev NATO-nun, öz növbəsində, Azərbaycanda ərazilərin minalardan təmizlənməsi işində fəal iştirak etdiyini bildirib. Qeyd olunub ki, Azərbaycan Əfqanıstandakı sülhməramlı fəaliyyətini genişləndirir və bu ölkə ilə ikitərəfli səviyyədə iqtisadi və digər sahələrdə əməkdaşlığı həyata keçirir.
Prezident İlham Əliyev Azərbaycan-Avropa İttifaqı münasibətlərinə toxunub, əməkdaşlığın uğurla inkişaf etdiyini və onun müxtəlif sahələri əhatə etdiyini bildirib.
Azərbaycanda demokratik inkişaf məsələlərindən danışan prezident İlham Əliyev ölkəmizdə azad internet, söz, toplaşma və digər azadlıqların təmin edildiyini vurğulayıb. Ölkəmizdə iqtisadi inkişaf məsələləri və bu sahədə həyata keçirilən genişmiqyaslı islahatlar barədə danışan dövlət başçısı qeyd edib ki, 2000-ci ildən bəri Azərbaycan iqtisadiyyatı 3 dəfə artıb, yoxsulluq səviyyəsi 49 faizdən 5 faizə, həmçinin işsizlik səviyyəsi 5 faizə düşüb, xarici borcumuz ümum daxili məhsula nisbətən 20 faizdən də aşağı səviyyədədir.
Prezident İlham Əliyev Azərbaycanın dünyada multikulturalizm mərkəzlərindən birinə çevrildiyini, ölkəmizdə multikulturalizmin, tolerantlığın təmin olunduğunu və bununla bağlı bir sıra mühüm tədbirlərin keçirildiyini bildirdi. Azərbaycanda qeyri-neft sektorunun inkişaf etdiyini, Davos Dünya İqtisadi Forumunun ölkəmizin iqtisadiyyatını rəqabətqabiliyyətliliyinə görə dünya dövlətləri arasında 37-ci yerdən 35-ci yerə layiq gördüyünü qeyd edən dövlətimizin başçısı təhsil, infrastruktur, nəqliyyat və digər sahələrdə əldə olunan uğurlardan danışdı.
Prezident İlham Əliyev Azərbaycanın Avropanın enerji təhlükəsizliyinin təmin olunmasındakı rolunu qeyd edib, Cənub Qaz Dəhlizi layihəsindən danışın, TANAP və TAP layihələrinin uğurla icra edildiyini bildirib və Azərbaycanın uzun illər bundan sonra da Avropanın etibarlı qaz təminatçısına çevriləcəyini deyib. Bakı-Tbilisi-Qars dəmir yolunun əhəmiyyətini qeyd edən dövlət başçısı bu yolun Asiya ilə Avropa arasında ən qısa yol olduğunu deyib, Azərbaycanın Şimal-Cənub və Şərq-Qərb arasında mühüm tranzit qovşağına çevrildiyini vurğulayıb.
Prezident İlham Əliyev Ermənistan-Azərbaycan, Dağlıq Qarabağ münaqişəsi məsələsinə geniş toxundu, Ermənistanın ölkəmizin 20 faiz torpaqlarını, o cümlədən Dağlıq Qarabağı və ətraf 7 rayonu işğal etdiyini vurğulayıb. Ermənilərin həmin ərazilərdə törətdikləri hərbi cinayətlər, Xocalı soyqırımı, günahsız insanların qətlə yetirilməsi və etnik təmizləməyə məruz qalması barədə ətraflı danışan dövlət başçısı ATƏT-in faktaraşdırıcı missiyalarının da işğal olunmuş ərazilərdə dağıntıları qeydə aldıqlarını bildirib. Prezident İlham Əliyev vurğulayıb ki, BMT Təhlükəsizlik Şurasının Ermənistan işğalçı qüvvələrinin Azərbaycan ərazilərindən çıxarılmasını tələb edən 4 qətnaməsi icra edilmir və Ermənistan status-kvonu saxlamaq niyyətindədir. NATO-nun Azərbaycanın ərazi bütövlüyünü dəstəklədiyini deyən prezident İlham Əliyev vurğulayıbki, Avropa İttifaqının müvafiq sənədlərində də ölkəmizin ərazi bütövlüyü dəstəklənir.
Sonra bir çox ölkələrin səfirləri çıxış edib, Azərbaycanın NATO-nun missiyalarında fəal rolundan danışıblar, ölkəmizin Əfqanıstana göstərdiyi yardımı və oradakı missiyada iştirakını yüksək qiymətləndiriblər, Azərbaycanın Avropanın enerji təhlükəsizliyinə töhfəsini qeyd edib, Ermənistan-Azərbaycan, Dağlıq Qarabağ münaqişəsinə toxunaraq, münaqişənin həllinin zəruriliyini bildiriblər.
Sonda dövlət başçısı NATO-dakı səfirlərin suallarını cavablandırıb.
14:14
Azərbaycan Respublikasının prezidenti İlham Əliyev noyabrın 23-də Brüsseldə NATO-nun Şimali Atlantika Şurasının iclasında iştirak edib.
Bu barədə Oxu.Az dövlət başçısının rəsmi saytına istinadən xəbər verir.
İlham Əliyev və NATO-nun baş katibi Yens Stoltenberq mətbuata bəyanatla çıxış ediblər.






































N.O.
www.oxu.az
"
"Böyük Britaniyanın beynəlxalq ticarət naziri Azərbaycana gələcəkTezliklə Böyük Britaniyanın beynəlxalq ticarət üzrə naziri Baronessa Rona Alison Feyrhed Azərbaycana səfər edəcək.
Oxu.Az Report-a istinadən xəbər verir ki, bunu jurnalistlərə açıqlamasında Böyük Britaniyanın Azərbaycandakı səfiri xanım Kerol Kroft deyib.
Böyük Britaniyanın baş nazirinin ticarət elçisinin Azərbaycana səfərinin vaxtı hələ tam dəqiqləşməyib.
""Səfərlə bağlı tam dəqiq məlumat yoxdur. Amma ümid edirik ki, bu səfər gələn ilin əvvəlində baş tutacaq"", - deyə səfir K.Kroft əlavə edib.
N.O.
www.oxu.az
"
"Azərbaycan və ""Benilüks"" dövlətləri arasında diplomatlar üçün viza rejimi sadələşdirildiAzərbaycan prezidenti İlham Əliyevin Belçika Krallığına işgüzar səfəri çərçivəsində “Azərbaycan Respublikası Hökuməti ilə ""Benilüks"" Dövlətləri Hökumətləri arasında xidməti pasport sahiblərinin viza tələblərindən azad edilməsi haqqında saziş” imzalanıb.
Oxu.Az xəbər verir ki, Azərbaycanın Belçikadakı səfirliyindən Report-a verilən məlumata görə, imzalanma mərasimi ""Benilüks"" ölkələrinin Brüsseldə yerləşən Baş Katibliyinin binasında baş tutub. 
Sənədi Azərbaycanın Belçikadakı səfiri Fuad İsgəndərov, Niderlandın Belçikadakı səfiri Maryem Van den Heuvel, Belçika Krallığı tərəfindən bu ölkənin Avropa İttifaqı yanında daimi nümayəndəsi Fransua Ru, Lüksemburq Böyük Hersoqluğu tərəfindən Lüksemburq Böyük Hersoqluğunun Avropa İttifaqı yanında daimi nümayəndəsi Jorj Friden tərəfindən imzalanıb.
Tədbirdə bildirilib ki, sazişin imzalanması minlərlə xidməti pasport sahiblərinin bu ölkələrin ərazilərinə vizasız gediş-gəlişi üçün imkan yaradacaq.








N.O.
www.oxu.az
"
"Brayza İlham Əliyevin NATO mənzil-qərargahına səfərini şərh etdiAzərbaycan prezidenti İlham Əliyevin NATO mənzil-qərargahına səfəri tərəflər arasında münasibətlərin daha bir mərhələsini əks etdirir.
Oxu.Az-ın məlumatına əsasən, bunu Trend-ə ABŞ-ın Azərbaycandakı keçmiş səfiri, ATƏT-in Minsk qrupunun sabiq amerikalı həmsədri Metyu Brayza deyib.
O qeyd edib ki, Azərbaycanın NATO Beynəlxalq Təhlükəsizliyə Yardım Qüvvələrinə (ISAF) töhfəsi ölkəyə Silahlı Qüvvələrin NATO standartlarına təkcə hərbi əməliyyatların keçirilməsi baxımından deyil, həm də silahlı qüvvələrin demokratik idarə olunması baxımından uyğunlaşmasına kömək edəcək: “Azərbaycanın 2002-ci ildən 2014-cü ilədək Əfqanıstanda ISAF missiyasında, eləcə də, Kosovoda NATO sülhməramlı qüvvələr missiyasında iştirakı hər iki tərəf arasındakı əməkdaşlığın vacib mərhələləridir”.
M.Brayzanın sözlərinə görə, Azərbaycan NATO ilə qarşılıqlı fəaliyyəti dərinləşdirməklə alyansla tərəfdaşlıqdan əlavə səmərə əldə edə bilər: “Azərbaycan terrorçuluqla mübarizədə və problemli bölgələrdə stabilliyin bərpasında NATO-nun vacib tərəfdaşıdır”.
N.O.
www.oxu.az
"
"Ağacan Abiyev “Şərəf” ordeni ilə təltif edildiPrezident İlham Əliyev Ağacan Abiyevin “Şərəf” ordeni ilə təltif edilməsi haqqında sərəncam imzalayıb.
Oxu.Az  xəbər verir ki, sərəncamla Azərbaycan Respublikasının ictimai-siyasi həyatında uzunmüddətli səmərəli fəaliyyətinə görə Ağacan Qulam oğlu Abiyev “Şərəf” ordeni ilə təltif edilib.
Qeyd edək ki, sabah, noyabrın 24-də A.Abiyevin 80 yaşı tamam olur.
Xatırladaq ki, A.Abiyev Ailə, qadın və uşaq məsələləri komitəsinin üzvü, Milli Məclisin İntizam Komissiyasının sədridir. Eyni zamanda, beynəlxalq dərəcəli hakimdir. O, uşaq vaxtlarından boksla məşğul olub. 1957-ci ildən “Neftçi” İdman Cəmiyyətində məşqçi işləməyə başlayıb. Deputat iştirak etdiyi yarışlarda 6 dəfə Azərbaycan çempionu adını qazanıb və SSRİ-nin fəxri idman ustası dərəcəsinə qədər yüksəlib. Ağacan Abiyev Avropa Beynəlxalq Boks Federasiyasının vitse-prezidenti, Dünya Boks Federasiyası İcraiyyə komitəsinin üzvüdür.
N.O.
www.oxu.az
"
"Avropa İttifaqı rəsmisi: Həmsədrlərin səylərini dəstəkləyirik“Biz ATƏT-in Minsk qrupu həmsədrlərinin səylərini dəstəkləyirik”.
Oxu.Az-ın APA-ya istinadən məlumatına görə, bunu Avropa İttifaqının genişlənmə və qonşuluq siyasəti üzrə komissarı Yohannes Han ""Şərq tərəfdaşlığı"" sammiti çərçivəsində təşkil olunmuş press-tur iştirakçıları ilə görüşdə deyib.
“Bu yaxınlarda Azərbaycan və Ermənistan prezidentlərinin Cenevrədə keçirilən görüşü, habelə xarici işlər nazirlərinin görüşü müsbət addımdır. Bu istiqamətdə bütün səyləri dəstəkləyirik”, - deyə o vurğulayıb.
Daha sonra Yohannes Han Bakı-Tbilisi-Qars layihəsinin Aİ-nin  marağında olduğunu bildirib.
“Bu layihənin Yeni İpək Yolu konsepsiyasının bir hissəsi olması barədə fikirlər səsləndirilir. Bu isə tamamilə bizim marağımıza uyğundur. Avropa İttifaqı 20-yə yaxın ölkənin ən böyük ticarət tərəfdaşıdır. Avropa İttifaqı beynəlxalq ticarət əlaqələri üçün açıqdır. Biz istənilən infrastruktur layihələrində maraqlıyıq”, - deyə Aİ rəsmisi bildirib.
Y. Han ""Şərq tərəfdaşlığı"" proqramında iki münaqişəli ölkənin iştirakı və belə olan halda ölkələrarası rabitəni necə inkişaf etdirməyin mümkünlüyü barədə suala belə cavab verib: “Qərbi Balkanlarda 4 il əvvəl başlayan və uğurla davam edən bir infrastruktur layihəsi var ki, bunun da məqsədi oradakı ölkələrin barışmasına və onlar arasında əlaqələrin inkişafına təkan verməkdir. Müxtəlif sahələrdə əlaqələrin inkişafı üçün istənilən təşəbbüs əlaqələrin inkişafına təkan verə və mövcud münaqişələrin öhdəsindən gəlməyə töhfə verə bilər”. 
""Şərq tərəfdaşlığı"" zirvə toplantısının yekun bəyannaməsinin razılaşdırılması ilə bağlı müzakirələrin uzanmasına toxunan Y. Hanın sözlərinə görə, sammitlərin xüsusiyyəti belədir ki, final bəyanatı ən son ana kimi müzakirə olunur: ""Lakin deyə bilərəm ki, biz nəinki razılaşma əldə edəcəyik, həm də sabah günorta final bəyanatı imzalayacağıq. Bu, hamını yüz faiz məmnun edəcək və Avropa İttifaqına üzv 28 dövlətin, 6 ""Şərq tərəfdaşlığı"" ölkəsinin maraqlarına uyğun olacaq"". 
N.О.
www.oxu.az
"
"Dövlət başçısı: Azərbaycan xalqına qarşı etnik təmizləmə siyasəti aparılır""Azərbaycanın ərazi bütövlüyünü bütün dünya tanıyır"". 
Oxu.Az-ın Report-a istinadən məlumatına görə, bunu Azərbaycan prezidenti İlham Əliyev Brüsseldə NATO-nun baş katibi Yens Stoltenberqlə birgə mətbuat konfransında deyib.
""Biz regional təhlükəsizliklə bağlı məsələləri müzakirə etdik və regional təhlükəsizliyə ən böyük təhlükə Ermənistan və Azərbaycan arasında həll olunmamış münaqişədir"", - İlham Əliyev bildirib.
Dövlət başçısı qeyd edib ki, uzun illərdir Azərbaycan əraziləri Ermənistan silahlı qüvvələrinin işğalı altındadır: ""Azərbaycan xalqına qarşı etnik təmizləmə siyasəti aparılır və bu vəziyyət, təəssüf ki, dəyişmir. Ermənistan status-kvonun saxlanılmasını istəyir, baxmayaraq ki, ATƏT-in Minsk qrupunun həmsədrlərindən gələn bəyanatlarda status-kvonun qəbuledilməzliyi və onu dəyişdirilməsinin zəruriliyi bildirilir"".
Prezident bildirib ki, BMT Təhlükəsizlik Şurası erməni qoşunlarının Azərbaycanın işğal olunmuş ərazilərindən qeyd-şərtsiz və dərhal çıxarılmasını tələb edən dörd qətnamə qəbul edib: ""20 ildən artıqdır Ermənistan bu qətnamələrə tabe olmur. Münaqişənin həlli BMT Təhlükəsizlik Şurasının müvafiq qətnamələrinə və Azərbaycanın ərazi bütövlüyü prinsipinin qorunmasına əsaslanmalıdır.""
N.O.
www.oxu.az
"
"Niderlandda Qarabağ hotelləri ilə bağlı kampaniya başladıNiderlandda yerləşən “Avropada Azərbaycanlılar” (EuroAz.NL) təşkilatı ""Booking.com"" saytının Dağlıq Qarabağda hotel rezervasiyasına etiraz kampaniyasına başlayıb.
Oxu.Az-ın məlumatına əsasən, bu barədə Report-a təşkilatın həmsədri, bloqer Emil Əliyev məlumat verib. 
Onun sözlərinə görə, aksiyaya bir sıra ölkələrdə fəaliyyət gösətərən bloqerlər də qoşulublar: “Hazırda ""Booking.com"" saytından Dağlıq Qarabağda hotel rezervasiya etmək olar. Qərara almışıq ki, buna etiraz olaraq bir kampaniya başlayaq və saytın elektron ünvanlarına əsasən ingilis və digər dillərdə etiraz məktubları göndərək. Artıq bir sıra ölkələrdən də bu kampaniyaya qoşulurlar”.
Qeyd edək ki, bir müddət əvvəl Azərbaycan Xarici İşlər Nazirliyi və Mədəniyyət və Turizm Nazirliyinin ciddi etirazından sonra internet vasitəsilə mehmanxana sifarişlərini həyata keçirən ""Booking.com"" Azərbaycanın Ermənistan Silahlı Qüvvələri tərəfindən işğal olunmuş ərazilərində qanunsuz mehmanxana sifarişlərini dayandırmışdı. Lakin Hollandiya ərazisində qeydiyyatda olan ""Booking.com"" qanunsuz fəaliyyətini yenidən bərpa edib və Azərbaycanın işğal olunmuş ərazilərindən mehmanxana sifarişlərini həyata keçirməyə başlayıb.
N.O.
www.oxu.az
"
"İlham Əliyev: Azərbaycan və NATO arasında yaxşı əməkdaşlıq tarixi varAzərbaycan və NATO arasında yaxşı əməkdaşlıq tarixi var.
Oxu.Az-ın Trend-ə istinadən məlumatına görə, bunu Azərbaycan prezidenti İlham Əliyev Brüsseldə NATO-nun mənzil-qərargahında Alyansın baş katibi Yens Stoltenberqlə birgə mətbuat konfransında deyib.
N.O.
www.oxu.az
"
"Oqtay Əsədov deputatın təklifinə sərt reaksiya veribMilli Məclisin 2018-ci il üçün xərclər smetası haqqında qanun layihəsinin müzakirəsi zamanı çıxış edən deputat Aytən Mustafayeva Milli Məclisin binasında əlillər üçün pandusların və xüsusi liftlərin quraşdırılmasını təklif edib.
Oxu.Az-ın Report-a istinadən məlumatına görə, Milli Məclisin sədri Oqtay Əsədov isə A.Mustafayevaya cavab olaraq bildirib ki, təmirdən sonra parlamentin binasında hamı, o cümlədən əlillər üçün bütün şərait yaradılıb.
“Siz Milli Məclisin 2012-ci ildə təmir olunan binasına nə vaxt daxil olmusunuz? Burada əlillər üçün pandus var. Həmçinin lift də fəaliyyət göstərir. Siz seçicilərinizi daha çox çalışdığınız institutda qəbul edirsiniz”, - deyə O.Əsədov vurğulayıb. 
N.O.
www.oxu.az
"
"Fransa XİN: Biz ""Dağlıq Qarabağ""ı tanımırıq ""Fransa ""Dağlıq Qarabağ""ı tanımır"".
Oxu.Az-ın məlumatına görə, bunu Report-un sorğusuna cavab olaraq Fransanın Xarici İşlər Nazirliyindən (XİN) bildiriblər. 
Fransa XİN-dən bu ölkənin Azərbaycandakı səfirliyi vasitəsilə Report-un sorğusuna verilən cavabda qeyd edilib ki, hökumət Alforvil bələdiyyəsi tərəfindən imzalanan ""xartiya""ya riayət etməyə məcbur deyil.  
Qeyd edək ki, bir neçə gün əvvəl Fransanın Alfortvil kommunası ilə Ermənistanın işğalı altında olan Azərbaycanın Laçın rayonu arasında ""dostluq xartiyası"" imzalanıb. Tədbirdə Alfortvil meri Mişel Gerşinovitz, Ara Torayan, deputatlar, bələdiyyə üzvləri, Ermənistanın Parisdəki səfiri, Dağlıq Qarabağ separatçılarının Fransadakı ""daimi nümayəndəsi"" Hovanes Gevorkyan və Laçının ""meri"" Artyom Sarıbekyan iştirak edib. 
N.O.
www.oxu.az
"
"Rəsmi Kiyev Saakaşvilini ölkədən xaric edəcək – VİDEOUkraynanın hakimiyyət orqanları Odessa vilayətinin sabiq qubernatoru Mixeil Saakaşavilini yaxın bir həftə ərzində ölkədən xaric edəcək.
Oxu.Az-ın ""Report""a istinadla xəbərinə görə, bu barədə məlumatı Ukrayna KİV-i güc strukturlarındakı mənbələrə istinadən yayıb.
Bildirilir ki, M.Saakaşvilinin deportasiyasına dair hazırlıqlar xüsusi əməliyyat formatında keçirilir. ""Gürcüstanlıların bir neç gün əvvəl müşahidə etdiyimiz xaric edilməsi bu hazırlığın bir elementidir. Lakin əsas fərq odur ki, M. Saakaşvili Gürcüstana yox, 3-ü ölkəyə xaric ediləcək"", - deyə mənbə bildirib.
Bir müddət əvvəl Ukrayna Ali İnzibati Məhkəməsi M. Saakaşvilinin prezident Petro Poroşenkonun istefaya göndərilməsinə dair iddiasını təmin etməyib.

A.S.
www.oxu.az
"
"Fransada saxlanılan rusiyalı senator zəmanətlə azadlığa buraxıldı – VİDEOÖtən gün Fransanın Nitsa şəhərində saxlanılan Rusiya Federasiya Şurasının üzvü, sahibkar Süleyman Kərimov 5 milyon avro məbləğində zəmanətlə azadlığa buraxılıb.
Oxu.Az-ın APA-ya istinadən verdiyi xəbərə görə, bu barədə Nitsa şəhər prokuroru Jan-Mişel Pretr bildirib.
Eyni zamanda S.Kərimova Fransanı tərk etmək qadağan edilib.
Qeyd edək ki, ""Nafta-Moskva"" şirkətinin sahibi, 51 yaşlı Süleyman Kərimov vergidən yayınma və çirkli pulların yuyulmasında ittiham olunur.  “Forbes” jurnalına əsasən, S.Kərimovun sərvəti 2016-cı ildə 1.6 milyard dollar təşkil edib.

A.S.
www.oxu.az
"
"Rusiya, İran və Türkiyə liderlərindən birgə BƏYANATRusiya, İran və Türkiyə Suriya üzrə əməkdaşlığın prioritet sahələrini müəyyənləşdirən birgə bəyanat qəbul ediblər.
Oxu.Az APA-ya istinadan xəbər verir ki, bunu Rusiya prezidenti Vladimir Putin bəyan edib.
”Sənəddə Rusiya, Türkiyə və İran arasında Suriyada gələcək əməkdaşlığın prioritet sahələri müəyyən edilib, qarşıya konkret vəzifələr qoyulub"", - deyə Rusiya dövlət başçısı jurnalistlərə bildirib.
V.Putin bildirib ki, dövlət başçıları terrorizmə qarşı birgə mübarizədə əhəmiyyətli uğurların əldə olunmasını qeyd ediblər, İŞİD, “Cəbhət ən-Nüsrə” və digər terror qruplaşmalarının birdəfəlik məhv edilməsi üçün səyləri artırmağa hazır olduqlarını təsdiqləyiblər.
Üç ölkə lideri Soçidə Suriya Milli Dialoq Konqresinin keçirilməsinə dair razılığa gəliblər. “Məmnuniyyətlə qeyd edirəm ki, İran və Türkiyə prezidentləri Suriya Milli Dialoq Konqresinin keçirilməsi təşəbbüsünü dəstəkləyiblər”, - deyə V.Putin qeyd edib.
Onun  sözlərinə görə, Suriyanın müxtəlif siyasi partiyalarını, etnik və dini qruplarını bir araya gətirmək planlaşdırılır. “Bir daha vurğulamaq istəyirəm -  Suriyanın taleyini suriyalılar həll etməlidir. Həm hökumət, həm də müxalifət tərəfdarları"", - deyə Putin vurğulayıb.
www.oxu.az
"
"Soçidə Türkiyə, Rusiya və İran prezidentlərinin üçtərəfli sammiti başlayıb - YENİLƏNİBSoçidə Rusiya, Türkiyə və İran prezidentlərinin üçtərəfli görüşü başlayıb.
 
Oxu.Az APA-ya istinadən xəbər verir ki, görüş Suriya probleminə həsr olunub.
 
Russiyanın prezidenti Vladimir Putin Suriyada terrorçularla mübarizədə Rusiya, Türkiyə və İran hərbi qüvvələrinin rolunu xüsusi vurğulayıb. O qeyd edib ki, aparılan geniş hərbi əməliyyatlar sayəsində Suriyanın tənəzzülünün qarşısını almaq mümkün olub.
 
Putin həmçinin Suriya münaqişəsinin nizamlanması ilə bağlı Astanada aparılan danışıqlara toxunub. O, İran və Türkiyə liderlərinin xüsusi rolunu vurğulayaraq bildirib ki, onlarsız Suriyada siyasi nizamlanma mümkün olmazdı.
 
Suriyanın bundan sonrakı müqəddəratını təyin edilməsi prosesinin çətin keçəcəyini bildirən Putin bu prosesdə İran və Türkiyənin bu ölkəyə dəstək verəcəyinə ümidvar olduğunu deyib.
17:12
Soçidə Türkiyə, Rusiya və İran prezidentlərinin Suriya məsələsinə dair üçtərəfli sammiti başlayıb.
Oxu.Az Report-a istinadən xəbər verir ki, toplantıda Türkiyə prezidenti Rəcəb Tayyib Ərdoğan, Rusiyanın dövlət başçısı Vladimir Putin və İran prezidenti Həsən Ruhani iştirak edir.
Dövlət başçıları Suriya böhranını və vəziyyətdən çıxış yollarını müzakirə edəcəklər. 
Qeyd edək ki, bu görüşdən bir gün əvvəl, noyabrın 21-də Rusiya prezdenti Vladimir Putin Soçidə BMT-nin tanıdığı Suriya rəhbəri Bəşşar Əsədlə görüşüb.
N.O.
www.oxu.az
"
"Ramiz Mehdiyev Moskvada iclasda iştirak edibAzərbaycan Prezidenti Administrasiyasının rəhbəri akademik Ramiz Mehdiyev noyabrın 22-də Rusiyanın  paytaxtı Moskva şəhərində keçirilmiş MDB dövlətlərinin təhlükəsizlik şuraları katiblərinin beşinci görüşündə iştirak edib.
Oxu.Az istinadən xəbər verir ki, görüşdə MDB məkanında radikal dini cərəyanların yayılmasının qarşısının alınması məsələləri, habelə Əfqanıstan İslam Respublikasında vəziyyət və Orta Asiya regionu dövlətlərinin təhlükəsizliyinin təmin edilməsi tədbirləri müzakirə edilib, beynəlxalq terrorçuluğa qarşı mübarizənin bəzi aspektləri ilə bağlı məruzələr dinlənilib.
Prezident Administrasiyasının rəhbəri Ramiz Mehdiyev tədbirdə məruzə ilə çıxış edib. Çıxışda dini radikalizmin, ekstremizmin və terrorçuluğun qarşısının alınması sahəsində Azərbaycan Respublikasının müsbət təcrübəsi, o cümlədən müvafiq qanunvericiliyin təkmilləşdirilməsi, ölkəmizin hüquq mühafizə orqanları və xüsusi xidmətlərinin səmərəli fəaliyyəti barədə ətraflı məlumat verilib.
Tədbir çərçivəsində Azərbaycan Respublikası Prezidentinin Administrasiyasının rəhbəri, həmçinin Rusiya Federasiyası Təhlükəsizlik Şurasının katibi Nikolay Patruşev və katibin müavini Rəşid Nurqaliyev, habelə Belarus Respublikası Təhlükəsizlik Şurasının dövlət katibi Stanislav Zas ilə ikitərəfli görüşlər keçirib. Görüşlərdə təhlükəsizlik şuraları xətti üzrə əməkdaşlığın inkişafı məsələləri müzakirə edilib, həmçinin Rusiya Federasiyası Təhlükəsizlik Şurasının Aparatı ilə 2018-2019-cu illər üçün Əməkdaşlıq Planı imzalanıb.
S.B.
www.oxu.az
"
"Ərdoğan Rusiyada rəsmi səfərdədirTürkiyə prezidenti Rəcəb Tayyib Ərdoğan Soçiyə rəsmi səfərə gedib.
Oxu.Az bu barədə “Anadolu”ya istinadən xəbər verir.
Ölkə rəhbərini səfərdə həyat yoldaşı Əminə Ərdoğan, xarici işlər naziri Mövlud Çavuşoğlu, energetika və təbii sərvətlər naziri Berat Albayraq müşayiət edirlər. 
Qeyd edək ki, bu gün Soçidə İran, Türkiyə və Rusiya prezidentləri Həsən Ruhani, Rəcəb Tayyip Ərdoğan və Vladimir Putinin üçtərəfli görüşü baş tutacaq. 
N.О.
www.oxu.az
"
"Azərbaycan XİN Nalbandyanın bəyanatını şərh etdi""Göründüyü kimi, Azərbaycan və Ermənistan Prezidentlərinin 16 oktyabrda Cenevrədə keçirilmiş görüşündən sonra ATƏT-in Minsk Qrupunun həmsədrləri tərəfindən danışıqların substantiv və intensiv şəkildə aparılması Ermənistan tərəfini ciddi şəkildə narahat edir. Daim danışıqları imitasiya edən və texniki-köməkçi məsələlərlə diqqəti əsas hədəfdən yayındırmağa çalışan Edvard Nalbandyan yenə də müxtəlif bəhanələr və yalanlara əl atmaq yolunu tutub"".
Bunu Oxu.Az-a açıqlamasında XİN-nin mətbuat xidmətinin rəhbəri Hikmət Hacıyev Ermənistan xarici işlər naziri E. Nalbandyanın Rusiya xarici işlər naziri Serqey Lavrovla keçirdiyi mətbuat konfransında səsləndirdiyi bəyanatı şərh edərkən deyib.
H. Hacıyev bildirib ki, Ermənistan xarici işlər naziri ATƏT-in Minsk Qrupunun həmsədrlərinin vasitəçilik missiyasından danışdığı halda, həmsədrlərin mandatının əsasını təşkil edən BMT Təhlükəsizlik Şurasının qətnamələrinə münasibətdə “dəvəquşu siyasəti”ni davam etdirir. 
""ATƏT-in Minsk Qrupunun həmsədrlərinin mandatına dair 23 mart 1995-ci il tarixli sənədə görə həmsədrlər öz fəaliyyətlərində BMT TŞ-nın müvafiq qətnamələrini, ATƏT Budapeşt sammitinin qərarlarını, Helsinki Yekun Aktını əsas götürməlidirlər. BMT TŞ-nın müvafiq qətnamələrinin tələblərini görməməzliyə vurmaq Minsk Qrupunun həmsədrlərin mandatını inkar etmək deməkdir. 
1994-cü il Budapeşt Sammitində üzv ölkələrin dövlət və hökumət başçıları səviyyəsində qəbul olunmuş sənəddə isə deyilir: “Onlar (ATƏT üzv ölkələrinin dövlət və hökumət başçıları, o cümlədən ABŞ, Fransa və Rusiya) BMT TŞ-nın müvafiq qətnamələrinə öhdəliklərini təsdiq edərək tərəfləri intensiv substantiv danışıqlara;....silahlı münaqişənin dayandırılması üçün siyasi sazişin bağlanması məqsədilə sürətli şəkildə danışıqların davam etdirilməsinə çağırdılar”.
BMT Təhlükəsizlik Şurasının Ermənistan-Azərbaycan Dağlıq Qarabağ münaqişəsi ilə əlaqədar 822(1993), 853(1993), 874(1993) və 884(1993)  qətnamələri beynəlxalq hüquq, o cümlədən beynəlxalq humanitar hüququn müvafiq prinsipləri əsasında münaqişənin həlli üzrə siyasi prosesin əsasını təşkil edən hüquqi çərçivəni müəyyən edib. 
Qətnamələr Azərbaycan ərazilərinin işğalını pisləyib, güc tətbiq edərək ərazi əldə edilməsinin qəbuledilməzliyini vurğulayıb, Azərbaycanın ərazi bütövlüyü, suverenliyi və sərhədlərinin toxunulmazlığını təsdiq edib və işğalçı qüvvələrin dərhal, tam və qeyd-şərtsiz çıxarılmasını tələb edib. BMT Təhlükəsizlik Şurası qətnamələrinin vaxt məhdudiyyəti yoxdur. Bu qətnamələr icra edilməyənə qədər aktualdır və gündəmdədir. Heç bir dövlətə BMTTŞ-nın qətnamələrini təhrif etmək və ya onların rolunu aşağı salmağa səlahiyyət verilməyib.
Həmçinin, 874 saylı qətnamədə BMT Təhlükəsizlik Şurası tərəfindən ATƏT-in Minsk Qrupu tərəfindən təqdim olunan “TŞ-nın 822 və 853 saylı qətnamələrinin icrası üçün təcili tədbirlər haqqında yeniləşdirilmiş vaxt cədvəli” adlı sənəd alqışlanılır və təqdir olunur. BMT TŞ-nın 853 saylı qətnaməsinin mandatı əsasında tərtib olunan bu sənəd Ermənistan qoşunlarının Azərbaycanın işğal olunmuş ərazilərindən mərhələli şəkildə və konkret vaxt qrafiki əsasında çıxarılmasını nəzərdə tutur.
BMT Baş katibinin 31 oktyabr 1994-cü il tarixli, SG/SM/5469 nömrəli açıqlamasında isə aydın şəkildə bildirilir: “BMT-nin mövqeyi dörd prinsipə əsaslanır ki, bunlar da BMT Təhlükəsizlik Şurasının müxtəlif qətnamələrində qeyd olunub. 1-ci prinsip Azərbaycanın ərazi bütövlüydür. 2-ci prinsip beynəlxalq sərhədlərin toxunulmazlığıdır. 3-cü prinsip ərazi əldə edilməsi üçün gücdən istifadənin qəbuledilməzlidir. 4-cü prinsip Azərbaycanın işğal olunmuş ərazilərindən bütün xarici qoşunların dərhal və qeyd-şərtsiz çıxarılmasıdır”.
 Ermənistan indiyə qədər bu tələbləri yerinə yetirmir.
Həmsədr ölkələrin dövlət başçılarının Helsinki Yekun Aktı əsasında hazırlanmış Akvil, Muskoka, Dövil, Los-Kabos və Enniskilen bəyanatlarının da mahiyyəti Ermənistan xarici işlər naziri tərəfindən təhrif olunur. ATƏT-in ABŞ-dan olan həmsədrinin bu ilin avqustunda digər həmsədr ölkələrlə razılaşdırılmış şəkildə bu bəyanatlar əsasında münaqişənin həlli prinsipləri açıqlanan zaman Ermənistan xarici işlər nazirinin etirazı və biri digərini inkar edən bəyanatlar verməsi hamının yaxşı yadındadır. 
Azərbaycan BMT TŞ-nın qətnamələri, beynəlxalq hüququn norma və prinsiplərinə əsaslanan real faktlarla çıxış edir. Ermənistanın istəyindən asılı olmayaraq, beynəlxalq ictimaiyyət Azərbaycanın ədalətli və beynəlxalq hüquqa əsaslanan mövqeyini dəstəkləyir. ATƏT-in Minsk Qrupunun həmsədrləri ilə birlikdə münaqişənin tezliklə həll olunması və regionda davamlı sülhün təmin olunması üçün danışıqlar bu əsasda aparılır. 
Ermənistan tərəfi reallığı anlamalı və “dəvəquşu siyasəti”nə son qoymalıdır.  Hamı bilməlidir ki, Azərbaycan beynəlxalq səviyyədə tanınmış sərhədləri daxilində ərazi bütövlüyü və suverenliyini tam şəkildə təmin edəcək"", - deyə o qeyd edib.
N.O.
www.oxu.az
"
"Millət vəkili: Səfirlərimiz sürücülük edirlərMillət vəkili Azərbaycanın xarici ölkələrdəki diplomatik nümayəndəliklərinin büdcəsini artırmağı təklif edib.
Oxu.Az Yenicag.az-a istinadən xəbər verir ki, bu gün Milli Məclisdə 2018-ci il dövlət büdcəsi layihəsinin noyabrın 21-də başlanmış müzakirəsi davam etdirilib. 
Bugünkü müzakirədə çıxış edən Azərbaycan Respublikasının Prezidenti yanında QHT-lərə Dövlət Dəstəyi Şurasının sədri, millət vəkili Azay Quliyev rəhbəri olduğu qurumun və xarici ölkələrdəki səfirliklərin büdcəsinin artırılmasının vacibliyini bildirib: “Mən bu barədə danışmaq istəmirdim, ancaq məcburam. Rəhbəri olduğum Şuraya dövlət büdcəsindən ayrılan vəsaitin ilbəil azaldılması bizim üçün də problemlər yaradır. Təsəvvür edin ki, ötən il Şura üçün nəzərdə tutulan vəsaitin 400 min manatı bizə hələ də köçürülməyib. Ölkədə 3 min civarında QHT-nin olduğunu nəzərə alsaq, Şuraya ayrılan vəsaitdən o təşkilatların hər birinə 1000-1300 manat pul düşür, bu da çox azdır. Gələn il ölkədə prezident seçkilərinin keçirilməsi gözlənilir.
QHT-lər ötən seçkilərdə müşahidəçiliklə bağlı geniş layihələr həyata keçiriblər. Ancaq Şuraya ayrılan vəsaitin azlığı həmin layihələrin maliyyələşdirilməsini çətinləşdirəcək. Başqa bir məsələyə də toxunmaq istərdim. Bildiyiniz kimi, son illərdə qənaət rejiminə keçidlə əlaqədar xərclərdə müəyyən ixtisarlar olub və bu məsələ xarici ölkələrdəki səfirliklərimizi də əhatə edib. Səfirliklərimizin büdcəsinin azaldılması onların Azərbaycan üçün əlamətdar günlərlə bağlı tədbirlər keçirmək imkanlarını xeyli məhdudlaşdırıb. Səfirliklərin büdcəsinin azaldılması hətta elə şərait yaradıb ki, bəzilərində sürücü ştatı da ləğv edilib və səfirlərimiz onlar üçün ayrılan avtomobilləri özləri sürür, yəni sürücülük edirlər.
Fikrimcə, səfirliklərimizin büdcəsini artırmaq lazımdır ki, onlar heç olmasa ştata sürücü götürə bilsinlər. Mən xahiş edərdim ki, Maliyyə Nazirliyi bu məsələlərlə bağlı təkliflərimizə diqqətlə yanaşsın”.
E.Ə.
www.oxu.az
"
"Əli Həsənov: Ermənistan Azərbaycana qarşı işğalçılıq siyasətini davam etdirirNoyabrın 22-də Yunanıstanın paytaxtı Afina şəhərində “Avro–Aralıq dənizi tərəfdaşlığının humanitar problemlərinin həlli” mövzusunda XIII Yüksək Səviyyəli Toplantı işə başlayıb.
Oxu.Az AZƏRTAC-a istinadən xəbər verir ki, Nizami Gəncəvi Beynəlxalq Mərkəzinin “Marianna V.Vardinoyannis” Fondu ilə əməkdaşlığı çərçivəsində keçirilən beynəlxalq tədbir VI Qlobal Bakı Forumuna hazırlıq məqsədi daşıyır.
Toplantıda Azərbaycan Respublikası prezidentinin ictimai-siyasi məsələlər üzrə köməkçisi Əli Həsənov, Diasporla İş üzrə Dövlət Komitəsinin sədri Nazim İbrahimov, Avropa İttifaqı və Aralıq dənizi hövzəsi ölkələrinin nüfuzlu dövlət və siyasi xadimləri, Nizami Gəncəvi Beynəlxalq Mərkəzinin İdarə Heyətinin üzvləri - Latviyanın sabiq prezidentləri Vayra Vike-Freyberqa, Valdis Zatlers, Serbiyanın sabiq Prezidenti Boris Tadiç, Xorvatiyanın sabiq Prezidenti İvo Yosipoviç, Bolqarıstanın sabiq Prezidenti Petar Stoyanov, UNESCO-nun xoşməramlı səfiri Marianna Vardinoyannis, ictimai-siyasi xadimlər, Avropadakı Azərbaycan diaspor təşkilatlarının rəhbərləri, elm xadimləri və KİV əməkdaşlarından ibarət 200 nəfərə yaxın nümayəndə iştirak edir.
Beynəlxalq tədbirin məqsədi Aralıq dənizi hövzəsindəki humanitar böhranların qarşısının alınması üçün ideya və təşəbbüsləri bölüşmək, miqrasiya, inteqrasiya, milli kimlik və multikulturalizm, xüsusilə də separatizm və öz müqəddəratını təyin etmək məsələlərini müzakirə etməkdir.
Azərbaycan Respublikası Prezidentinin ictimai-siyasi məsələlər üzrə köməkçisi Əli HƏSƏNOV toplantıda çıxış etdi.
Beynəlxalq tədbirin iştirakçılarını salamlayan Əli Həsənov Nizami Gəncəvi Beynəlxalq Mərkəzinin və Marianna Vardinoyannis Fondunun tərəfdaşlığının ölkələrimiz arasındakı əlaqələrin və bütün regionun güclənməsində mühüm rol oynadığını vurğulayaraq dedi ki, Yüksək Səviyyəli Afina Toplantısı müasir dünyanı narahat edən çox aktual mövzuya həsr olunub və Azərbaycan hökuməti adından bir sıra fikirlərimizi diqqətinizə çatdırmaq istəyirəm.
Avropa İttifaqı, Şimali Afrika, Orta Şərq və Cənub-Şərqi Avropa ölkələrini birləşdirən Aralıq dənizi hövzəsində beynəlxalq terrorizmin və etnik separatizm kimi təhlükəli meyillərin doğurduğu böhranın həlli yollarının axtarılması ilə bağlı müzakirələrin aparılması mühüm əhəmiyyət daşıyır. Qaçqın və miqrant problemlərinin, insan alveri və qaçaqmalçılığın, siyasi və iqtisadi sabitliyə, nəqliyyat-enerji təhlükəsizliyinə qarşı yönəlmiş təhdidlərin aradan qaldırımasındakı çətinliklər hamımızı narahat edir. Müşahidələr göstərir ki, bu təhdidlərin içərisində etnik separatizm və onun mənfi təzahürləri xüsusi yer tutur.
Prezidentin köməkçisi vurğuladı ki, müasir dövrdə dünyada etnik separatizm meyillərinin güclənməsi regional və beynəlxalq təhlükəsizliyin təmin olunmasına, bəşəriyyətin sülh və əmin-amanlıq şəraitində yaşamasına mənfi təsir göstərən mühüm amillərdən biridir. Hazırda dünyada 220 milyon nəfərdən çox əhalini və 12,7 milyon kvadratkilometr ərazini əhatə edən 50-dən çox əsas etnik separatizm ocağı mövcuddur. Etnik separatizmin nəticəsində yaranan münaqişələrin 20-dən çoxu hərbi toqquşmalarla müşayiət olunur.
Etnik münaqişələrin yayılma coğrafiyasının demək olar ki, dünyanın əksər bölgələrini əhatə etdiyini bildirən Əli Həsənov soyuq müharibənin başa çatmasından sonra keçmiş SSRİ məkanında etnik separatizm meyillərinin yeni dalğasının meydana gəldiyini diqqətə çatdırdı. O qeyd etdi ki, Azərbaycanda Dağlıq Qarabağ, Gürcüstanda Abxaziya və Osetiya, Moldovada Dnestryanı münaqişələr regionun sabitliyini hər an poza biləcək potensial təhlükə mənbəyinə çevrildi. Bu münaqişələr beynəlxalq hüququn prinsiplərinin kobud şəkildə pozulmasına, dövlətlərin ərazi bütövlüyünə və suverenliyinə qarşı ciddi təhdidlərin yaranmasına gətirib çıxarır.
Bu gün BMT, ATƏT və Avropa Şurası kimi nüfuzlu beynəlxalq təşkilatların etnik separatizmə qarşı qətiyyətli mübarizə aparmasının vacib məsələlərdən biri olduğunu söyləyən Əli Həsənov bildirdi ki, hazırda beynəlxalq münasibətlər sistemində hökm sürən “ikili standartlar” siyasəti etnik separatçılığa qarşı qətiyyətli və prinsipial şəkildə mübarizə aparılmasına maneçilik törədir. Bəzi hallarda aparıcı beynəlxalq təşkilatlar etnik separatçılığın aradan qaldırılmasını nəzərdə tutan, təsirli mübarizə metodlarını və cinayətkarların cəzalandırılması mexanizmini özündə ehtiva edən hüquqi normalara bütün dünya dövlətlərinin əməl edib-etmədiyi məsələsinə biganə yanaşırlar. Bu isə BMT, ATƏT və Avropa Şurası kimi təşkilatların obyektivliyinin və prinsipiallığının üzərinə kölgə salır.
Azərbaycan Prezidentinin köməkçisi dedi: “Mənim ölkəm 1993-cü ildən etibarən Avropa İttifaqı (Aİ) ilə münasibətlərdə maraqlı olduğunu bəyan edib və bu qurumla müxtəlif sahələrdə əlaqələr qurmağa başlayıb. “Qonşuluq siyasəti” və “Şərq tərəfdaşlığı” proqramları çərçivəsində, o cümlədən vətəndaş cəmiyyəti quruculuğu prosesində Azərbaycanın gördüyü işlər Aİ tərəfindən yüksək qiymətləndirilib. Cənubi Qafqaz və Xəzər-Qara dəniz hövzəsinin regional təhlükəsizliyi ilə bağlı Azərbaycanla Aİ-nin geosiyasi maraqları üst-üstə düşür və bu qurumu təmsil edən böyük transmilli korporasiyalar bölgədə həyata keçirilən transmilli layihələrdə yaxından iştirak edirlər.
Bakı-Tbilisi-Ceyhan, Bakı-Tbilisi-Ərzurum neft və qaz kəmərləri, o cümlədən Bakı-Tbilisi-Qars dəmir yolu kimi transmilli enerji-nəqliyyat layihələrinin həyata keçirilməsi Azərbaycan ilə Avropa İttifaqı arasındakı strateji tərəfdaşlığın sayəsində mümkün olub. Azərbaycanın Xəzər hövzəsinin enerji resurslarının birgə istismarı və alternativ transmilli layihələr vasitəsilə Avropa bazarlarına ixracı sahəsində apardığı siyasət, Şərq-Qərb və Şimal-Cənub nəqliyyat dəhlizləri çərçivəsində çoxsaylı tranzit sistemlərin müasir tələblərə uyğun yenidən qurulması Aİ tərəfindən dəstəklənır.
2007-ci ildə Avropa İttifaqı ilə Azərbaycan arasında imzalanmış tərəfdaşlıq müqaviləsi Cənub Qaz Dəhlizinin icrası istiqamətində mühüm addımlardan biri olub. Azərbaycanın təşəbbüsü ilə həyata keçirilən Trans-Anadolu qaz kəməri (TANAP) və Trans-Adriatik qaz boru kəməri (TAP) kimi layihələr Aİ-nin lazımi dəstəyini qazanıb və Avropa Komissiyasının ortaq maraqlara xidmət edən prioritet enerji təhlükəsizliyi layihələri sırasına daxil edilib. Xəzər hövzəsinin və Orta Şərqin zəngin enerji ehtiyatlarını Avropa bazarlarına çatdırmağı nəzərdə tutan “Cənub Qaz Dəhlizi” layihəsi ilə bağlı Azərbaycanın gördüyü işlər Aİ tərəfindən yüksək qiymətləndirilir.
Azərbaycan yalnız Avropa İttifaqının enerji təminatı və təhlükəsizliyi baxımından, habelə “Qonşuluq siyasəti”nin əsas tərəfdaşlarından biri kimi deyil, həmçinin dünyanın müxtəlif bölgələrində - Əfqanıstanda, İraqda, Balkanlarda və s. həyata keçirdiyi sülhyaratma proseslərində birbaşa iştirakı, NATO-nun qeyri-hərbi ehtiyatlarla təchizatı, təhlükəsiz hava dəhlizinin təqdim olunması istiqamətində fəaliyyəti ilə Qərbin etibarlı tərəfdaşı hesab olunur.
Hazırda Avropa İttifaqı ilə Azərbaycan arasında yeni saziş üzrə danışıqlar prosesi davam edir. İnanıram ki, bu sənədin imzalanması tərəflər arasında siyasi dialoq, insan hüquqları, ticarət, investisiya, iqtisadi, qanunverici, mədəni və digər sahələrdə genişmiqyaslı əməkdaşlığın möhkəmlənməsi üçün əlverişli imkanlar yaradacaq”.
Ermənistan-Azərbaycan, Dağlıq Qarabağ münaqişəsi kimi hələ də həllini tapmamış problemlərin Azərbaycanın Avropa İttifaqı ilə yüksək səviyyədə tərəfdaşlıq münasibətlərinin inkişaf etməsinə əngəl törətdiyini vurğulayan Əli Həsənov qeyd etdi ki, münaqişə ilə bağlı BMT-nin, o cümlədən Aİ-nin müvafiq qətnamələrinin tələblərinə baxmayaq, Ermənistan Azərbaycana qarşı işğalçılıq siyasətini davam etdirir. Biz bu qənaətdəyik ki, Aİ-nin işğalçı dövlətə qarşı sərt mövqedən çıxış etməsi bu qurumla Azərbaycan arasındakı strateji tərəfdaşlıq əlaqələrini möhkəmləndirən növbəti mühüm amillərdən biri ola bilər.
Çıxışının sonunda Əli Həsənov Yüksək Səviyyəli Toplantının işinə bir daha uğurlar arzuladı.
Yüksək Səviyyəli Afina Toplantısı işini davam etdirir.
S.B.
www.oxu.az
"
"Hikmət Hacıyev: Ermənistan nasizmin təbliğini dövlət siyasətinə çeviribAzərbaycan Respublikası Xarici İşlər Nazirliyinin mətbuat xidmətinin rəhbəri Hikmət Hacıyev BMT Baş Assambleyasında qəbul edilmiş “Faşizmin qəhrəmanlaşdırılması, irqçilik, irqi ayrı-seçkilik, ksenofobiya və onunla bağlı olan dözümsüzlüyün təşviqinə xidmət edən neonasizm və onun digər növlərinə qarşı mübarizə” adlı qətnamə, ölkəmizin bu qətnamə ilə bağlı mövqeyi barədə AZƏRTAC-a məxsusi müsahibə verib. 
Oxu.Az müsahibəni təqdim edir:
- Bu günlərdə BMT Baş Assambleyasında “Faşizmin qəhrəmanlaşdırılması, irqçilik, irqi ayrı-seçkilik, ksenofobiya və onunla bağlı olan dözümsüzlüyün təşviqinə xidmət edən neonasizm və onun digər növlərinə qarşı mübarizə” adlı qətnamə qəbul edilib. Azərbaycan da bu qətnaməni dəstəkləyib. Bu barədə nə deyərdiniz?
- XX əsrin ən böyük təhlükələrindən olan faşizm üzərində qələbənin qazanılmasında Azərbaycan xalqı da böyük töhfələr və qurbanlar verib. 600 min nəfərdən artıq azərbaycanlı cəbhəyə yollanıb, onların 300 min nəfəri döyüşlərdə həlak olub. Cəbhədə yaralanmış 440 min nəfərdən çox insan arxa cəbhə kimi Azərbaycanda müalicə olunub. SSRİ-nin işğal olunmuş ərazilərindən çoxlu sayda qaçqın və məcburi köçkün, onların sırasında çoxsaylı yəhudi Azərbaycana pənah gətirib.
Ona görə də təbii olaraq, BMT Baş Assambleyasının 72-ci sessiyası çərçivəsində qəbul edilmiş “Faşizmin qəhrəmanlaşdırılması, irqçilik, irqi ayrı-seçkilik, ksenofobiya və onunla bağlı olan dözümsüzlüyün təşviqinə xidmət edən neonasizm və onun digər növlərinə qarşı mübarizə” adlı dövrü qətnamə daim Azərbaycan tərəfindən dəstəklənir. Hətta əvvəlki illərdə Azərbaycan sözügedən qətnamənin həmmüəllifi statusunda çıxış edib.
Rusiya Federasiyasının təşəbbüsü ilə qəbul olunan bu qətnamədə insanlar arasında təhlükəli ideologiyaların artmasından və ekstremist siyasi partiyaların, hərəkat və qrupların fəallaşmasından narahatlıq ifadə olunur və bu təhlükəli prosesin qarşısının alınması üçün adekvat tədbirlərin görülməsinin vacibliyi qeyd edilir. Orada, həmçinin tələb olunur ki, irqi üstünlük və ya nifrət, eləcə də irqi ayrı-seçkiliyin təhrikinə əsaslanan fikirlərin yayılması, onların maliyyələşdirilməsi, irqçi fəaliyyətə və zorakılıq aktlarına hər hansı bir yardım göstərilməsi halları qanunla cəzalandırılmalıdır.
- Ermənistan da sözügedən qətnamənin lehinə səs verir. Ermənistanda dövlət səviyyəsində faşizm ideologiyası, irqi ayrı-seçkilik və faşist Almaniyası ilə əməkdaşlıq edən şəxslər təbliğ edilir.
- Ermənistan Respublikasının qətnamənin lehinə səs verməsi əslində Ermənistanın növbəti riyakarlığıdır. Nasizmin təbliği bu ölkədə dövlət siyasətinə çevrilib. Belə ki, faşist Almaniyasının SS generalı Njde Qaregin və “Dro” ləqəbi ilə tanınan Drastamat Kanayanın “milli qəhrəman” kimi təbliğ edilməsi, onların adlarının əbədiləşdirilməsi Ermənistan rejiminin əsl mahiyyətini açıq şəkildə göstərir.
Njde Qareginin formalaşdırdığı irqçi təmayüllü şovinist erməni milli ideologiyası bu gün Ermənistanın hakim Respublika partiyasının və nəticə etibarilə də Ermənistan hökumətinin ideoloji təmayülünü təşkil edir. Dəhşət doğuran hal odur ki, “Njdeizm” adı altında bu irqçi ideologiya Ermənistanda orta və ali məktəb proqramına daxil edilib və gənc nəsil bu ruhda tərbiyə edilir. Dövlət başçısı Serj Sarkisyanın rəhbəri olduğu Ermənistan Respublikaçılar partiyası Njdeni özlərinin lideri, ideoloji öndəri sayır. Ermənistan hökumətinin maliyyə dəstəyi ilə “Qaregin Njdenin təlimi” adlı kitab çap edilib və bu şəxs barəsində 7 milyon ABŞ dollarına ərsəyə gələn film çəkilib. Ermənistanın Rusiyadakı səfirliyi bu filmin və kitabın Moskvada təqdimatını keçirib. Ermənistanda 2016-cı il mayın 28-də Serj Sarkisyanın şəxsən iştirakı ilə Njde Qareginə Yerevanın mərkəzində böyük abidə qoyulub.
Ermənistanın bu dövlət siyasəti II Dünya müharibəsində faşizmə qarşı mübarizədə həlak olmuş milyonlarla insana, onların yaxınlarına və veteranlara, xüsusilə faşizm üzərində qələbənin əldə edilməsində misilsiz xidmətləri olan keçmiş SSRİ vətəndaşlarına hörmətsizliyin ifrat nümunəsidir.
Bütün bu əməllərin fonunda Ermənistan BMT Baş Assambleyasında sözügedən qətnamənin qəbul olunmasının lehinə səs verir.
- Ermənistanda faşizmlə bərabər terrorçuların da dövlət səviyyəsində qəhrəmanlaşdırılması siyasəti aparılır. Bununla bağlı fikirlərinizi bilmək istərdik.
-Ümumiyyətlə, irqçi siyasət, ksenofobiya, dözümsüzlük və ekstremist ideologiya ilə terrorizm arasında birbaşa bağlılıq var.
Ötən əsrin 80-ci illərinin sonlarından başlayaraq irqçi ideologiya əsasında yaradılmış erməni terror təşkilatı ASALA öz əməliyyat zonasını Yaxın Şərq, Avropa və Şimalı Amerikadan Cənubu Qafqaza keçirib. ASALA-nın terror əməliyyatları təcrübəsi və “modus operandisi” əsasında Ermənistan xüsusi xidmət orqanları tərəfindən Azərbaycan ərazisində 30-dan çox terror əməliyyatı törədilib. Bakı metrosunda törədilmiş terrorla Ermənistan və ASALA dünyada ilk “metro terrorizmi”ni həyata keçirib.
Ermənistanın Azərbaycana qarşı təcavüzü, işğal olunmuş ərazilərimizdə qanlı etnik təmizləmə əməllərinin, o cümlədən Xocalı soyqırımının törədilməsində ASALA və onun alt-qolları olan “Arabo” və “Aramo” terrorçu qrupları bilavasitə iştirak ediblər.
ASALA-nın rəhbərlərindən olan Monte Melkonyan Ermənistanın milli qəhrəmanıdır və onun adına paytaxt Yerevanda abidə və küçə var. Monte Melkonyanın terrorçu “qəhrəmanlığı” Ermənistanda orta məktəb dərsliyinə daxil edilib.
1983-cü ildə Fransada Orli hava limanında terror törətmiş ASALA terrorçusu Varujan Qarabedyan 2000-ci ildə müəmmalı şəkildə Fransada həbsdən azad edildi və Ermənistanda qəhrəman kimi qarşılandı və təltif olundu. Varujan Qarabedyan hazırda Ermənistanın hərbi diktatura rejiminin kriminal dayaqlarından biridir. Bu kimi hallar, ilk növbədə, həmin terror aktının qurbanı olan günahsız insanların ailələrinin hisslərinə toxunur.
Ritorik və müqayisəli şəkildə desək, o anlama gəlir ki, Parisdə Bataklan terrorunu törətmiş şəxs bir neçə ildən sonra həbsdən azad edilir və o, sonradan İŞİD tərəfindən “qəhrəman”laşdırılır?
Digər bir nümunə Amerika Erməni Milli Komitəsinin rəhbərlərindən olan Murad Topalyandır. M.Topalyan ABŞ-ın siyasi rəhbər dairələri ilə sıx əlaqələrə malik ola-ola, ABŞ ərazisində ASALA-nın xətti ilə terror əməllərini təşkil edir və yönləndirirdi. Terror əməlləri sübut edildikdən sonra həmin şəxs minimal həbs cəzası aldı və hazırda yenə də Amerika Erməni Milli Komitəsinin rəhbərlərindən biri kimi fəaliyyət göstərir, ABŞ siyasi dairələri ilə sıx əlaqə saxlayır və lobbist fəaliyyəti həyata keçirir, antiazərbaycan təbliğat aparır və hətta ABŞ Konqresinin üzvlərinin Azərbaycanın işğal olunmuş ərazilərinə qanunsuz səfərlərini təşkil edir və maliyyələşdirir. Murad Topalyan və onun digər tərəfdaşları Ermənistanın “milli qəhrəmanları” sırasındadır.
Bütün bunlar onu deməyə əsas verir ki, Ermənistan dövlət səviyyəsində terroru dəstəkləyən ölkədir.
Azərbaycan daim onun tərəfdarıdır ki, terrorizm, ekstremizm, ksenofobiya, aqressiv separatizm və irqi ayrı-seçkiliyin bütün forma və təzahürlərinə qarşı birmənalı və ikili standartlardan kənar şəkildə qəti mübarizə aparılmalıdır.
N.О.
www.oxu.az
"
"Məzahir Pənahov prezident seçkilərində iştirak edəcək namizədlərdən danışdı“Azərbaycan ictimaiyyəti qarşıdan gələn prezident seçkilərini səbirsizliklə gözləyir. Ölkədə kifayət qədər partiyalar, kifayət qədər iddialı insanlar var. Yəqin, onlar çalışacaqlar ki, prezident seçkilərində iştirak etsinlər”.
Oxu.Az APA-ya istinadən xəbər verir ki, bu sözləri Mərkəzi Seçki Komissiyasının sədri Məzahir Pənahov deyib.
O bildirib ki, azad, ədalətli seçkilərin keçirilməsi üçün Mərkəzi Seçki Komissiyası bütün addımları atacaq: “Biz artıq gələn il üçün tədbirlər planları üzərində işləyirik. Yanvar ayının əvvəllərində rəsmi şəkildə təsdiq edəcəyik. İl ərzində bizim müxtəlif səpkili tədbirlərimiz olacaq. Aşağı seçki komissiyası üzvlərindən başlamış digər səlahiyyətli qurumlara qədər maarifləndirmə tədbirləri keçiriləcək. Eyni zamanda, cəzaçəkmə, tibb və müalicə müəssisələrində səsvermə ilə bağlı tədbirlər keçiririk ki, o insanların səsvermə hüququ pozulmasın.
Daxili İşlər Nazirliyi, Ədliyyə Nazirliyi və prokurorluq orqanları ilə xüsusi komissiyalar təşkil edirik. Müraciətlərə baxılması, xoşagəlməz hallar baş verərsə, operativ ölçü götürülməsi baxımından bu cür əməkdaşlıq çox əhəmiyyətli olur. Prezident seçkiləri və referendumda Azərbaycan hüdudlarından kənarda olan vətəndaşlarımız da səs verməlidir. Xarici ölkələrdəki nümayəndəliklərdə məntəqələr yaradılacaq. Təsəvvür edin ki, seçkilərlə bağlı coğrafiya nə qədər genişdir. Çalışırıq ki, Azərbaycandan kənarda olan seçicilər diqqət mərkəzində olduqlarını hiss etsinlər”.
A.M.
www.oxu.az
"
"Ərdoğan: Dağlıq Qarabağ problemini yalnız Rusiya həll edə bilər – VİDEODağlıq Qarabağ problemini yalnız Rusiya həll edə bilər, ona görə də Soçidə Vladimir Putinlə bugünkü görüş zamanı bu məsələ yenidən qaldırılacaq.
Oxu.Az-ın Trend-ə istinadən məlumatına görə, bunu Türkiyə prezidenti Rəcəb Tayyib Ərdoğan bəyan edib.
O, daha əvvəl də V.Putinlə Dağlıq Qarabağ münaqişəsini müzakirə etdiyini deyib: “O mənə deyib ki, Rusiya bu problemin həlli üçün mümkün olan hər şeyi edir. Mən bir daha Rusiya prezidentini 5 rayonun qaytarılması məsələsinə daha diqqətli münasibət göstərməyə çağırdım, çünki bu problemi yalnız Rusiya həll edə bilər.
Mən bu gün bir daha Rusiya prezidenti ilə görüşdə bu mövzunu qaldıracağam. Belə ki, Dağlıq Qarabağ münaqişəsi bizim üçün milli məsələdir"".

N.О.
www.oxu.az
"
"İlham Əliyev NATO qərargahına baş çəkəcəkAzərbaycan Prezidenti İlham Əliyev Belçikada NATO qərargahına baş çəkəcək.
Oxu.Az-ın Report-a istinadən verdiyi xəbərə görə, noyabrın 23-də Brüsseldə Şimali Atlantika Alyansının qərargahında Azərbaycan Prezidenti İlham Əliyev NATO-nun Baş katibi Yens Stoltenberqlə görüşəcək.
Prezident İlham Əliyev həmçinin Şimali Atlantika Şurasının iclasında iştirak edəcək. 
S.B.
www.oxu.az
"
"Ruhani Rusiyaya rəsmi səfər edibİran prezidenti Həsən Ruhani Rusiyaya rəsmi səfərə gedib.
Bu barədə Oxu.Az IRNA-ya istinadən xəbər verir.
Məlumata əsasən, bu gün Soçidə İran, Türkiyə və Rusiya prezidentləri Həsən Ruhani, Rəcəb Tayyip Ərdoğan və Vladimir Putinin üçtərəfli görüşü baş tutacaq. 
N.O.
www.oxu.az
"
"Marqvelaşvili Azərbaycan prezidentinə məktub ünvanladıGürcüstan prezidenti Giorgi Marqvelaşvili Azərbaycan prezidenti İlham Əliyevə məktub göndərib. 
Oxu.Az-ın məlumatına görə, G. Marqvelaşvilinin məktubunda deyilir:
“Zati-aliləri. Xahiş edirəm, Azərbaycan Respublikası ilə Gürcüstan arasında diplomatik əlaqələrin qurulmasının 25 illik yubileyi münasibətilə səmimi təbriklərimi qəbul edəsiniz. Ölkələrimiz arasında mədəni və tarixi əlaqələrin daim güclü olduğunu qeyd etməkdən məmnunam. Səmimi fərəh hissi ilə bildirmək istərdim ki, biz ötən müddət ərzində dostluğa əsaslanan tərəfdaşlığımızın inkişafının şahidi olmuşuq. Gürcüstan etibarlı müttəfiqi Azərbaycanla dostluğu və səmərəli əməkdaşlığı yüksək qiymətləndirir.
Əminəm ki, ölkələrimiz arasındakı sıx tərəfdaşlıq əlaqələri qarşıdakı illərdə müxtəlif sahələrdə nəzərəçarpan nailiyyətlərlə daha da güclənəcək. Bu xoş fürsətdən istifadə edərək, Gürcüstanın suverenliyini və ərazi bütövlüyünü davamlı olaraq dəstəklədiyinizə görə Sizə minnətdarlığımı bildirmək istərdim. Zati-aliləri, ən yüksək ehtiramımı və dost Azərbaycan xalqına sülh, sabitlik və inkişaf arzularımı qəbul etməyinizi xahiş edirəm”.
Gürcüstan baş naziri Girogi Kvirikaşvili də Azərbaycan prezidenti İlham Əliyevə məktub göndərib: 
“Zati-aliləri, cənab Prezident. İzin verin, Azərbaycan Respublikası ilə Gürcüstan arasında diplomatik əlaqələrin qurulmasının 25 illik yubileyi münasibətilə Gürcüstan hökuməti və xalqı adından səmimi təbriklərimi çatdırım. Ölkələrimiz arasında qədim tarixi olan mehriban qonşuluğa, qarşılıqlı hörmətə və anlaşmaya əsaslanan güclü dostluq əlaqələri mövcuddur.
Qeyd etmək çox xoşdur ki, ötən müddət ərzində səmərəli və intensiv ikitərəfli əməkdaşlıq əlaqələrimizin şaxələnməsində mühüm rol oynayıb. Regional təhlükəsizlik və inkişaf naminə ölkələrimiz arasında strateji tərəfdaşlığı möhkəmləndirmək üçün Sizinlə daha fəal əməkdaşlığa hazıram. Zati-aliləri, bu əlamətdar yubiley münasibətilə ən yüksək ehtiramımı və qardaş Azərbaycan xalqına davamlı sülh və inkişaf arzularımı qəbul etməyinizi xahiş edirəm”.
S.B.
www.oxu.az
"
"Milli Məclisin deputatı qiymət artımına etiraz etdi“Azərbaycanda qiymət qalxdısa, enməsi problemdir”.
Oxu.Az Report-a istinadən xəbər verir ki, bunu Milli Məclisdə 2018-ci ilin büdcə müzakirəsi zamanı çıxış edən deputat Yevda Abramov deyib.
Deputat bildirib ki, dünya bazarında neftin qiymətinin artıb-azalması Azərbaycanda qiymətlərə təsir etmir. “Təəssüflər olsun ki, neftin qiyməti aşağı səviyyədə olanda qiymətlər artır, amma neftin qiyməti artanda qiymətlər enmir. Bizdə qiymət qalxdısa, enməsi problemdir”.
E.Ə.
www.oxu.az
"
"Azərbaycanlı Narva Muzeyinin direktoru vəzifəsinə namizəddirNarva şəhərinin hakimiyyət orqanları şəhər muzeyinin direktoru vəzifəsində Andreas Toodeni deyil, mərkəzçi Eldar Əfəndiyevi görmək istəyirlər.
Oxu.Az AZƏRTAC-a istinadla xəbər verir ki, dövlət və Narvanın hakimiyyət orqanları 2012-ci ildə Narva Muzeyini birlikdə maliyyələşdirmək barədə razılaşıblar. Ancaq 2016-cı ilin sonunda Narvanın büdcəsi təsdiq ediləndə şəhər məclisinin əvvəlki heyətinin deputatları muzeyə pul ayırmamağı qərara alıblar. Onlar bunu onunla izah ediblər ki, muzeyin büdcə vəsaitindən istifadə etməsinin məqsədəuyğunluğuna şübhə ilə yanaşırlar.
Estoniyanın mədəniyyət naziri İndrek Saar onda demişdi ki, KİV-lərdə gedən informasiyaya görə, problem pulda deyil, muzeyin direktoru Andres Toodenin şəhərin hakimiyyət orqanları ilə dil tapa bilməməsindədir.
Eldar Əfəndiyev Tallində azərbaycanlı ailəsində dünyaya gəlib. O, 1999-2000-ci illərdə Narvanın meri olub, 2002-2003-cü illərdə Estoniyanın əhali naziri işləyib. Həmvətənimiz iki dəfə (2003-cü və 2007-ci illərdə) Estoniya parlamentinin - Riyqikoqunun deputatı seçilib.
A.S.
www.oxu.az
"
"WT: ABŞ Qarabağdakı separatçıları maliyyələşdirməyi dayandırmalıdırABŞ-ın nüfuzlu ""The Washington Times"" qəzeti rəsmi Vaşinqtonu Azərbaycanın Ermənistan tərəfindən işğal olunmuş ərazilərinə - Dağlıq Qarabağa maliyyə yardımını dayandırmağa çağırıb.
Oxu.Az Report-a istinadən xəbər verir ki, bu barədə ""Dağlıq Qarabağ məsələsində mənəvi orientri itirmək"" (""Losing the moral compass over Nagorno-Karabakh"") məqaləsində bildirilib.
Müəllifin sözlərinə görə, ABŞ-ın xarici yardımı, sadəcə, rəqəmlər deyil, həm də mesajdır. Buna misal Dağlıq Qarabağdır - Azərbaycanın beynəlxalq səviyyədə tanınan, Ermənistan tərəfindən qanunsuz işğal olunmuş ərazisidir.
Müəllif yazır ki, Donald Tramp administrasiyası Ermənistana maliyyə yardımını 70% azaltdığı təqdirdə Azərbaycana dəstək 90% azaldılıb. O, bununla Vaşinqtonun ""mənəvi orientri"" itirdiyini, Dağlıq Qarabağda ərazi işğalının qurbanı olan Azərbaycana yardımı real işğalçı Ermənistandan daha çox məhdudlaşdırdığını vurğulayıb.
Bundan əlavə, məqalədə ABŞ-ın dövlət büdcəsindən Dağlıq Qarabağda tanınmayan separatçı rejimə Birləşmiş Ştatlar üçün heç də böyük məbləğ olmasa da, 1,5 milyon dollar vəsait ayrılması xüsusi diqqətə çatdırılır: ""Bu addımı atmaqla ABŞ dünyaya nə demək istəyir?""
Müəllif rəsmi Vaşinqtonun tanımadığı qondarma respublikaya maliyyə yardımı ayırması fonunda Azərbaycanın ərazi bütövlüyünü tanımasının sözdə yox, əməldə - məhz elə Dağlıq Qarabağa maliyyə yardımının dayandırılmasında göstərilməsinin zəruri olduğunu diqqətə çatdırıb.
Bundan əlavə, müəllif işğal altındakı Dağlıq Qarabağın həmçinin amerikalı qanunvericilərin işğal olunmuş ərazilərə səfərləri şəklində dəstək aldığını vurğulayıb və bunun ABŞ-ın Azərbaycanın ərazi bütövlüyü haqqında açıqlamalarına zidd olduğunu qeyd edib. Məqalədə bildirilir ki, Dağlıq Qarabağ maliyyə dəstəyi almağa davam edərsə, ABŞ Konqresinin üzvləri özlərini tanınmamış ərazilərə səfərlərdə iştirak etməkdə haqlı saymağa davam edəcəklər.
Müəllif həm də Rusiyanın vassalı adlandırdığı Ermənistanın nə üçün ABŞ tərəfindən dəstəklənməsinə dair sual verir. Cavab olaraq isə deyir: ""Birləşmiş Ştatlar Ermənistanın qanunsuz hərəkətlərini rədd etməklə ruslara güclü mesaj göndərməlidir. Dağlıq Qarabağa maliyyə yardımının dayandırılması ABŞ-ın dünyadakı mövqeyi üzrə həlledici əhəmiyyətə malik olacaq"".
N.O.
www.oxu.az
"
"İlham Əliyev Poroşenko ilə görüşəcəkAzərbaycan prezidenti İlham Əliyev və Ukrayna prezidenti Pyotr Poroşenko Avropa İttifaqının “Şərq tərəfdaşlığı” proqramının Brüsseldə keçiriləcək zirvə toplantısında görüşəcəklər.
Oxu.Az-ın xəbərinə görə, bu barədə “İnterfax-Azərbaycan”a diplomatik mənbələrdən məlumat verilib.
“Dövlət başçıları Azərbaycan və Ukrayna arasında ikitərəfli əməkdaşlıq məsələlərini müzakirə edəcəklər”, -  mənbə deyib.
Bundan əlavə, prezidentlər İlham Əliyevin Ukraynaya gözlənilən səfərinin vaxtı və gündəliyi ətrafında fikir mübadiləsi aparacaqlar.
“Şərq tərəfdaşlığı” sammiti noyabrın 24-də keçiriləcək.
S.B.
www.oxu.az
"
"Leyla Əliyeva UNİCEF-in regional direktoru ilə görüşdü - FOTO Heydər Əliyev Fondunun vitse-prezidenti, IDEA İctimai Birliyinin təsisçisi və rəhbəri Leyla Əliyeva ölkəmizdə səfərdə olan UNICEF-in Avropa və Mərkəzi Asiya üzrə regional direktoru Afşan Xan ilə görüşüb.
Oxu.Az xəbər verir ki, Leyla Əliyeva UNİCEF tərəfindən bütün dünyada uşaqların vəziyyətinin yaxşılaşdırılması naminə aparılan fəaliyyəti yüksək qiymətləndirərək, uşaqların rifahı, sağlamlığı və təhsilinin təmin edilməsinin gələcəyimiz üçün ən dəyərli sərmayə olduğunu vurğulayıb. O, bu sahədə Azərbaycanda son illər böyük irəliləyişlərin əldə edildiyini bildirib. Bununla bağlı görülən işlərin davam etdiriləcəyinə və daha da genişləndiriləcəyinə əminliyini qeyd edib. Uşaqların ətraf mühitin mühafizəsi sahəsində təhsili və maarifləndirilməsinin əhəmiyyətinə toxunan Leyla Əliyeva IDEA İctimai Birliyi tərəfindən son 6 ildə uşaqların ekoloji biliklərinin artırılması istiqamətində həyata keçirilən çoxsaylı layihələr, o cümlədən ekolaboratoriyalar, düşərgələr, kurslar və nəşrlər haqqında ətraflı məlumat verib.

UNİCEF-in regional direktoru Afşan Xan, öz növbəsində, ətraf mühit və davamlı inkişaf məsələləri üzrə uşaqların məlumatlandırılmasına yönəlmiş fəal səylərinə görə Leyla Əliyevaya öz minnətdarlığını bildirib. O, UNİCEF-in iqlim dəyişikliyi, davamlılıq və digər ekoloji mövzuların tədris proqramına daxil edilməsində maraqlı olduğunu, bu barədə IDEA-nın fəaliyyətini yüksək dəyərləndirdiyini  qeyd edib. 

Görüş zamanı tərəflər arasında uşaqların ekoloji təhsili üzrə mümkün əməkdaşlıq perspektivləri müzakirə edilib, eləcə də, sağlamlıq imkanları məhdud uşaqların cəmiyyətə inteqrasiyası, onların sosial müdafiəsi, reabilitasiyası və təhsili məsələləri üzrə fikir mübadiləsi aparılıb.
A.S.
www.oxu.az
"
"Ağ Ev Putin-Tramp danışığının mövzularını açıqladıABŞ və Rusiya prezidentləri Donald Tramp və Vladimir Putin terrorla mübarizə sahəsində əməkdaşlıq, həmçinin Suriya, Ukrayna və KXDR-lə bağlı məsələləri müzakirə edib.
Oxu.Az-ın APA-ya istinadən verdiyi xəbərə görə, bu barədə Ağ Evin məlumatında bildirilir.  
Məlumata görə, telefon danışığı bir saatdan çox davam edib. 
“Prezidentlər ABŞ və Rusiyanın noyabrın 11-də Asiya-Sakit Okean İqtisadi Əməkdaşlığı sammitində yaydığı birgə bəyanatı bir daha təsdiqləyib. Hər iki prezident BMT TŞ-in 2254 saylı qətnaməsinin icrasının və Suriyada vətəndaş müharibəsinin dinc yolla nizamlanması naminə  Cenevrə prosesinin dəstəklənməsinin, qaçqın düşən suriyalıların yurdlarına dönməsinin, vahid Suriyanın stabilliyinin təmin edilməsinin zəruriliyini qeyd ediblər”, - deyə məlumatda qeyd olunub.  
“Prezidentlər bütün Yaxın Şərq və Mərkəzi Asiya boyu terrorla birgə mübarizənin zəruriliyini təsdiqləyiblər, onlar həmçinin İŞİD, “Əl Qaidə”, “Taliban” və digər terror təşkilatları ilə mübarizədə əməkdaşlığın davam etdirilməsi yollarının araşdırılmasına dair razılığa gəliblər”, - deyə məlumatda bildirilir. 
“Prezidentlər həmçinin Ukraynada dayanıqlı sülhün reallaşdırılması yollarını, Şimali Koreyanın nüvə silahının yaradılması proqramının dayandırılması üçün bu ölkəyə beynəlxalq təzyiqin artırılmasının zəruriliyini vurğulayıblar”, - deyə Ağ Evin məlumatında bildirilir.
A.S.
www.oxu.az
 
"
"XİN rəhbəri: Azərbaycan terrorçuluğa qarşı mübarizəni dəstəkləyirAzərbaycan xarici işlər naziri Elmar Məmmədyarov ölkəmizdə səfərdə olan Çin Xalq Respublikasının Terrorçuluqla mübarizə və təhlükəsizlik məsələləri üzrə xüsusi nümayəndəsi Çen Qopinqin başçılıq etdiyi nümayəndə heyətini qəbul edib.
XİN-in mətbuat xidmətinin rəhbəri Hikmət Hacıyev Oxu.Az-a verdiyi məlumata görə, E. Məmmədyarov Çin və Azərbaycan arasında ikitərəfli münasibətlərin inkişafından məmnunluq ifadə edib və bu baxımdan iki ölkənin dövlət başçılarının dostluq münasibətlərinin, həmçinin son dövrlər intensivləşən səfərlər mübadiləsinin rolunu xüsusi vurğulayıb.
Azərbaycanın Çinin “Bir Kəmər, Bir Yol” təşəbbüsünü yaxından dəstəklədiyini deyən E. Məmmədyarov 30 oktyabr 2017-ci il tarixində istifadəyə verilən Bakı-Tbilisi-Qars dəmir yolunun bu çərçivədə yük və sərnişin daşınması baxımdan əməkdaşlıq üçün geniş imkanlar yaratdığını nəzərə çatdırıb. Həmçinin, Azərbaycan iqtisadiyyatının xüsusilə qeyri-neft sektorunda Çin şirkətlərinin daha fəal şəkildə təmsil olunmasında ölkəmizin maraqlı olduğunu deyib.
Çen Qopinq isə Çin hökumətinin Azərbaycanla əlaqələrin inkişafına xüsusi önəm verdiyini bildirib və iki ölkənin əməkdaşlığı üçün böyük potensialın olduğunu qeyd edib. Azərbaycanın İpək Yolunun vacib iştirakçılarından biri olduğunu qeyd edən Çen Qopinq “Bir Kəmər, Bir yol” layihəsinə Azərbaycanın yaxından iştirakına ümidvar olduğunu diqqətə çatdırıb.
Ç. Qopinq Azərbaycan və Çin hökumətləri arasında strateji əməkdaşlıq və tərəfdaşlıq münasibətlərinin terrorizmə qarşı mübarizə sahəsində də davam etdirilməsinin vacibliyini vurğulayıb.
Bu xüsusda, E. Məmmədyarov Azərbaycanın terrorçuluğun bütün forma və təzahürlərinə qarşı mübarizəni dəstəklədiyini və beynəlxalq təşkilatlar çərçivəsində bu sahədə irəli sürülən təşəbbüslərlə bağlı Çinlə Azərbaycanın eyni mövqedən çıxış etdiyini deyib.
Görüşdə beynəlxalq və regional xarakterli digər məsələlər ətrafında geniş fikir mübadiləsi aparılıb.
A.M.
www.oxu.az
"
"Dövlət müşavirləri vəzifəsi ləğv edildi – SƏRƏNCAM Prezident İlham Əliyev “Dövlət qulluğu haqqında” Azərbaycan Respublikasının Qanununda dəyişikliklər edilməsi barədə” qanunun tətbiqi haqqında sərəncam imzalayıb.
Oxu.Az xəbər verir ki, Nazirlər Kabinetinə tapşırılıb ki, Azərbaycan Respublikası qanunlarının və Azərbaycan Respublikası Prezidentinin aktlarının “Dövlət qulluğu haqqında” Azərbaycan Respublikasının Qanununda dəyişikliklər edilməsi barədə” qanuna uyğunlaşdırılması ilə bağlı təkliflərini üç ay müddətində hazırlayıb prezidentə təqdim etsin, qanundan irəli gələn digər məsələləri həll etsin.
Qeyd edək ki, dəyişikliklərə əsasən, Dövlət müşaviri vəzifəsi “Dövlət qulluğu haqqında” qanunun 11-ci (İnzibati və yardımçı vəzifələrin təsnifatı) maddəsində inzibati vəzifələrin ali təsnifatı sırasından, PA rəhbərinin müavini vəzifəsi isə birinci təsnifat sırasından çıxarılıb.
Dəyişikliklər Milli Məclisin 31 oktyabr 2017-ci il tarixli iclasında qəbul olunub.
Əlavə edək ki, dövlət müşavirliyi institutu və PA rəhbərinin müavini vəzifələri bir müddət əvvəl ləğv olunub.
A.M.
www.oxu.az
"
"Putinin böyük mətbuat konfransının vaxtı məlum olubRusiya prezidenti Vladimir Putinin hər il keçirilən ənənəvi böyük mətbuat konfransının vaxtı məlum olub.
Oxu.Az-ın APA-nın Moskva müxbirinə istinadən verdiyi məlumata görə, Putinin mətbuat konfransı dekabrın 14-də keçiriləcək.
Akkreditasiya müddəti dekabrın 1-də Moskva vaxtı ilə 17:00-da başa çatacaq.
Qeyd edək ki, Rusiya prezidenti Vladimir Putin hər ilin sonunda yerli və xarici KİV-lər üçün böyük mətbuat konfransı keçirir.
N.О.
www.oxu.az
"
"Aİ ""Şərq tərəfdaşlığı"" regionunda həll olunmamış münaqişələrdən narahatdırAvropa İttifaqı (Aİ) ""Şərq Tərəfdaşlığı"" regionunda həll olunmamış münaqişələrdən narahatdır.
Oxu.Az-ın APA-ya istinadla məlumatına görə, bu barədə Aİ rəsmisi bəyan edib.
O bildirib ki, qurum münaqişələrin həlli istiqamətində göstərilən səyləri dəstəkləyir: ""Şərq Tərəfdaşlığı sammiti çərçivəsində də bu dəstək bir daha ifadə olunacaq"".
Aİ rəsmisi qeyd edib ki, ötən sammitdən bu yana Azərbaycanla münasibətlərdə irəliləyişlər əldə olunub.
""Biz hazırda hərtərəfli yeni saziş üzrə danışıqlar aparırıq. Bu saziş daha əvvəl mövcud olan Tərəfdaşlıq və Əməkdaşlıq sazişi əsasında inkişaf etdiriləcək. Ümid edirik ki, bu danışıqlar tezliklə yekunlaşacaq. Biz Azərbaycanla Aviasiya sazişinin paraflamağı planlaşdırıq"", - deyə o qeyd edib.
Diplomat Azərbaycanın Aİ üçün vacib enerji təminatçısı olduğunu da bildirib: ""Enerji effektivliyi vacib məsələdir və ""Şərq Tərəfdaşlığı"" sammitinin vacib hissələrindən biridir"".
N.O.
www.oxu.az
"
"Azərbaycan XİN-dən Fransaya etiraz – VİDEO""ATƏT-in Minsk Qrupunun həmsədr ölkələrindən biri olan Fransaya Azərbaycanın Ermənistan silahlı qüvvələri tərəfindən işğal edilmiş ərazilərində yaradılmış qanunsuz rejimin təmsilçisi kimi özünü təqdim edən Bako Saakyan adlı şəxsin səfəri ilə əlaqədar kəskin etirazımızı ifadə edirik"".
Bunu Oxu.Az-a açıqlamasında XİN-nin mətbuat xidmətinin rəhbəri Hikmət Hacıyev deyib.
H. Hacıyev bildirib ki, Avropa İttifaqı ölkələrində fəaliyyət göstərən erməni lobbi dairələri və Ermənistan bu yolla Azərbaycanın işğal olunmuş ərazilərində yaradılmış qanunsuz rejimi təşviq etməyə və Ermənistan-Azərbaycan Dağlıq Qarabağ münaqişəsinin danışıqlar yolu ilə həllinə maneə olmağa çalışır.
""Sözügedən məsələ ilə əlaqədar Fransanın Azərbaycandakı səfiri ilə XİN-də görüş keçirilib. Azərbaycan Respublikasının Fransadakı səfirliyinin isə bu gün Fransa XİN-də görüşü nəzərdə tutulub.
Təəssüflə qeyd edirik ki, Ermənistan Respublikasının diplomatik pasportu ilə səyahət edən Bako Saakyanın Avropa İttifaqının ərazisinə daxil olması Şengen viza qaydalarının ciddi pozulması ilə müşayiət olunmasına və ATƏT-in Minsk Qrupunun həmsədrlərindən biri kimi Fransanın öhdəliklərinə zidd olmasına baxmayaraq, Fransa tərəfindən bu səfərin qarşısının alınması üçün heç bir tədbir görülməyib.   
2 iyul 2015-ci ildə Fransa hökuməti tərəfindən xarici işlər və daxili işlər nazirlikləri səviyyəsində yerli prefekturalar və ali komissarlara sirkulyar təlimat göndərilib. Həmin təlimatda yerli özünüidarəetmə qurumlarının beynəlxalq əməkdaşlıq sahəsində səlahiyyət məhdudiyyətlərinə dair xəbərdarlıq edilir və mərkəzi hakimiyyətin siyasətinə və Fransanın beynəlxalq öhdəliklərinə zidd olaraq, yerli orqanların Fransa hökumətinin tanımadığı qeyri-qanuni rejimlər, o cümlədən qondarma Dağlıq Qarabağla beynəlxalq əməkdaşlığa dair sənədlər imzalamasına qadağa qoyulur. 
Fransa tərəfinin bu təlimatdan çıxış edərək Azərbaycanın işğal olunmuş ərazilərində yaradılmış qondarma rejimlə qanunsuz sənədlər imzalayan yerli orqanlara münasibətdə zəruri addımlar atacağını gözləyirik.
Son dövrlərdə Avropa İttifaqı üzv ölkələrinin də üzləşdiyi problemləri nəzərə alaraq, təhlükəli separatizm meyillərinin qarşısının alınması və dövlətlərin ərazi bütövlüyü, suverenliyi və sərhədlərinin toxunulmazlığı ilə əlaqədar vahid və birmənalı siyasətin yürüdülməsi mütləq şəkildə zəruridir"", - deyə H. Hacıyev vurğulayıb.

N.O.
www.oxu.az
"
"Brüsseldə Aİ-nin Qarabağ və Kataloniya problemlərinə fərqli yanaşmaması istənilibBrüsseldə Diasporla İş üzrə Dövlət Komitəsinin dəstəyi, Avropa Azərbaycanlıları Konqresi və Nizami Gəncəvi Beynəlxalq Mərkəzinin təşkilatçılığı ilə keçirilən “Separatizmin beynəlxalq sülhə və təhlükəsizliyə yaratdığı təhdidlər” mövzusunda beynəlxalq forumun ikinci panel iclası “Avropada separatizm: səbəblər, nəticələr. Avropanın iqtisadi və siyasi gələcəyinə yaranan təhlükələr” mövzusuna həsr olunub.
Diasporla İş üzrə Dövlət Komitəsinin mətbuat xidmətindən Oxu.Az-a verilən məlumata görə, İsrail səfiri, İsrail Knessetinin 17-ci çağırış deputatı, “Azİz” Azərbaycan-İsrail Beynəlxalq Assosiasiyasının təsisçisi və prezidenti İosif Şaqalın moderatorluğu ilə keçirilən panel iclasda çıxış edən Azərbaycanın Avropa İttifaqı yanında nümayəndəliyinin rəhbəri, Belçika və Lüksemburqdakı səfiri  Fuad İsgəndərov Azərbaycan və Avropa İttifaqı münasibətlərindən bəhs edib.
Azərbaycanın Almaniyanın Ştutqart şəhərindəki fəxri konsulu Otto Hauzer isə deyib ki, bütün separatçılıq ocaqları qeyri-legitim zor tətbiqinə və mərkəzdənqaçma qüvvələrinin birtərəfli olmasına söykənir: “Paradoks bundan ibarətdir ki, Kataloniya silahsız, dinc separatizmin yeganə nümunəsidir, amma Avropa İttifaqı nədənsə yalnız onu böyük səylə rədd edib. Çünki Kataloniya artıq Avropa İttifaqının özüdür, onun evinin içidir. Azərbaycan Avropa üçün əhəmiyyətlidir, Avropa öz tərəfdaşını başa düşməli və İspaniya kimi onu da dəstəkləməlidir. Münaqişənin həllinin özəyini qaçqınların və məcburi köçkünlərin öz doğma yurdlarına qayıtması təşkil edir”.
Bolqarıstan parlamentinin deputatı, Bolqarıstan-Böyük Britaniya parlamentlərarası dostluq qrupunun rəhbəri Stanislav Anastasov Aİ-nin vəzifəsinin təkcə parçalanmanın və sonu olmayan separatizmin qarşısını almaq deyil, həm də xalqları birləşdirmək olduğunu söyləyib: “Azərbaycanın işğal edilmiş ərazilərinə icazəsiz getmiş bolqarıstanlı siyasətçi Semyonov millətçi partiyanın üzvüdür və bu da təəccüblü deyil”.
Avropa Azərbaycanlıları Konqresinin prezidenti Sahil Qasımov Ümumrusiya Azərbaycanlıları Konqresinin qeydiyyatının ləğv edilməsindən, ATƏT-in Minsk qrupunun passiv mövqedə durmasından təəssüfləndiyini bildirib.
Siyasi şərhçi Azər Həsrət erməni separatizminin bütövlükdə region üçün problem olduğunu vurğulayıb: “Çünki ermənilər sadəcə Azərbaycana yox, Türkiyəyə, Gürcüstana, hətta Rusiyaya qarşı bölücülük təşəbbüsü ilə çıxış edir, torpaq iddiası irəli sürürlər”.
Ukrayna-Azərbaycan parlamentlərarası dostluq qrupunun rəhbəri Oleq Medunitsya, Avropa Parlamentinin deputatı Ramon Manesku, Lüksemburq parlamentinin sabiq deputatı, Lüksemburqun Hüquqşünaslar Mərkəzinin rəhbəri Jak Ayves Henks, Rumıniyanın Münaqişələrin Qarşısının Alınması və Erkən Xəbərdarlıq Mərkəzinin rəhbəri Yulian Çifu, İsrailin Netanya Akademik Kollecinin Strateji Dialoq Mərkəzinin rəhbəri, istefada olan briqada generalı, keçmiş nəqliyyat və səhiyyə naziri Efraim Sneh, Yunanıstan parlamentinin sabiq deputatı, keçmiş daxili işlər naziri və turizm naziri Yoannis Kefalogiannis, Türkiyənin Mərmərə Qrupu Strateji və Sosial Araşdırmalar Vəqfinin sədri, Monteneqronun fəxri baş konsulu, Avrasiya İqtisadi Sammitinin təsisçisi Akkan Suver panel iclasında çıxış ediblər. Çıxış edənlər separatizmin ölkələr və xalqlar arasında münaqişə yaratdığını bildirib, problemlərdən çıxış yolları haqqında tezislərini səsləndiriblər. Forum çərçivəsində erməni separatizmindən bəhs edən film təqdim olunub.
Bakı Beynəlxalq Multikulturalizm Mərkəzinin İsraildəki nümayəndəliyinin rəhbəri, beynəlxalq münaqişələr üzrə ekspert Arye Qut Dağlıq Qarabağ münaqişəsi ilə bağlı sülh danışıqlarında Ermənistanın nümayiş etdirdiyi destruktiv mövqedən danışıb. Ukraynalı deputat Oleq Medunitsiya separatizmi bir çox hallarda “saxta təzahür” kimi qiymətləndirib, imperiya statusunu saxlamaq istəyən ölkələrin bundan istifadə etdiyini diqqətə çatdırıb. İsrailin Netanya Akademik Kollecinin Strateji Dialoq Mərkəzinin rəhbəri, keçmiş nəqliyyat və səhiyyə naziri Efraim Sneh Azərbaycanın ərazi bütövlüyünün müqəddəs olduğunu vurğulayıb: “Dövlətlərin ərazi bütövlüyünün pozulmasına göstərilən münasibət Azərbaycana gəldikdə dəyişir. Onlar bunu xalqların öz müqəddəratını təyinetmə hüququ adlandırırlar. Məgər hərbi təcavüzlə öz müqəddəratını təyinetmə mümkündürmü? Ermənistana isti münasibət təkcə ikili standart yox, həm də riyakarlıqdır. Bu durum bəzilərinə sərf edir və onlar münaqişənin həllini bilərəkdən uzadırlar. Qarabağ problemi ədalətli həll olunmalıdır ki, növbəti münaqişələrin qarşısı alınsın”.
Fasilədən sonra Akkan Suverin moderatorluğu ilə “Dağlıq Qarabağ münaqişəsi və müasir dövrdə Avropadakı separatizm hərəkatının müqayisəli təhlili” mövzusunda üçüncü panel iclası keçirilib. Milli Məclisinin hüquq siyasəti və dövlət quruculuğu komitəsinin sədr müavini Rövşən Rzayev deyib ki, Dağlıq Qarabağın Ermənistan tərəfindən işğalı onun üçün həm də şəxsi faciədir, çünki özü bu regiondandır, Dağlıq Qarabağ regionunda Azərbaycan icmasını təmsil edir: “Zamanında beynəlxalq birlik Dağlıq Qarabağın işğalına barmaqarası baxmasaydı, bu gün ola bilsin ki, nə Ukraynanın şərqində müharibə, nə də Kataloniya separatizmi olardı”.
Alman-Azərbaycan Forumunun həmsədri, sabiq deputat Helqa Daub Azərbaycanın Dağlıq Qarabağ bölgəsinin işğal olunduğunu qeyd edib: “Bu, işğalın klassik formasıdır və burada “xalqların öz müqəddəratını təyin etməsi”ndən danışmaq yersizdir. Xocalısoyqırımı barədə Almaniyada az bilirlər. Lakin bu yaxınlarda Bundestaqda Ermənistanın hərbi cinayətini xatırladan sənəd qəbul edilib. Mən Azərbaycan xalqına bütün Dağlıq Qarabağ ərazisində və ona bitişik 7 ətraf rayonda öz Konstitusiyasını tezliklə bərpa etməsini arzulayıram”.
Moldovanın sabiq ombudsmanı Aureliya Qriqoriu isə qeyd edib ki, Dağlıq Qarabağa münasibətdə “münaqişə” termini işlədilməməlidir. O bildirib ki, bu, işğal və təcavüz nəticəsində etnik təmizləmədir. Eyni zamanda Qriqoriu Ermənistanın indiki rəhbərlərinin Xocalıda azərbaycanlılara qarşı soyqırımında iştirak etdiklərini xatırladıb. Jurnalist Maksim Şevçenko isə vurğulayıb ki, azərbaycanlılar Qarabağa qayıtmadan münaqişəni həll etmək mümkün olmayacaq.
Tarix elmləri doktoru, Suxumi Dövlət Universitetinin professoru Quram Marxuliya separatizmi ermənilərin xisləti adlandırıb. Kişineu Effektiv Siyasət İnstitutunun direktor müavini Ruslan Şevçenko Qarabağla Dnestryanı arasında müqayisə aparıb. Onun sözlərinə görə, vaxtilə hər iki regionda immiqrantlar yerləşdirilib: “Sonra onlar özlərini bu yerlərin “sahibi” hiss ediblər və “öz müqəddəratını təyinetmə” barədə danışmağa başlayıblar”.
Tarixçi, erməni terrorizmi barədə çoxsaylı elmi tədqiqatların müəllifi Oleq Kuznetsov Azərbaycana qarşı bir çox hallarda ədalətsizliyə yol verildiyini, 992-ci ildə “Azadlığa dəstək” Aktına qəbul edilən 907-ci düzəlişin buna bariz nümunə olduğunu xatırladıb. Bohum Universitetinin professoru Hans-Yoaxim Heintze deyib ki, öz müqəddəratını təyinetmə hüququ Dağlıq Qarabağ ermənilərinə aid edilə bilməz, çünki onlar millət və ya ayrıca etnos deyil: “Mən amerikalı siyasətçilərdən Qarabağ ermənilərinin öz müqəddəratını təyinetmə hüququ barədə hansı hüquqi əsasda danışdıqlarını soruşduqda, onlar etiraf etdilər ki, erməni lobbisi və şantajının təsiri altındadırlar. Dağlıq Qarabağ erməniləri milli azlıqdır və beynəlxalq hüquqa görə onlara müstəqillik düşmür”.
Digər almaniyalı professor, Qarabağ haqqında bir çox kitabın müəllifi Yohannes Rau ermənilərin artıq bir dəfə öz müqəddəratlarını təyinetmə hüququnu reallaşdırdıqlarını nəzərə çatdırıb: “Bu gün ABŞ-dakı ermənilərin sayı Dağlıq Qarabağdakı ermənilərin sayından çoxdur. Məntiqlə, onlar orada da dövlət yaratmalıdırlar. Ermənistan Azərbaycanın işğal edilmiş Dağlıq Qarabağ ərazisindən və digər bölgələrindən çıxmalı, ümumi amnistiya verilməli, əsirlər dəyişdirilməlidir. O zaman Azərbaycan Qarabağa muxtariyyət verə bilər”.
İraq parlamentinin deputatı Arşed Raşad Fatallah, politoloq, Rusiya Elmlər Akademiyasının İqtisadiyyat İnstitutunun əməkdaşı Aleksandr Karavayev və başqaları çıxış edərək mövzu ilə bağlı fikirlərini və təkliflərini bildiriblər. Ekspertlərin və politoloqların çıxışları auditoriyadan suallar və debatlarda fəal iştirakla müşayiət edilib.
Çıxışlar dinlənildikdən sonra erməni separatizmindən bəhs edən İsrailin “İland TV” telekanalının redaktoru David Kohnun müəllifi olduğu “Qarabağ tələsi” kitabı, Bakı Beynəlxalq Multikulturalizm Mərkəzinin İsraildəki nümayəndəliyinin rəhbəri, beynəlxalq münaqişələr üzrə ekspert Arye Qutun 1992-ci ildə erməni silahlı dəstələri tərəfindən Xocalıda törədilmiş soyqırımı aktı ilə bağlı dəhşətli hadisələrdən bəhs edən “Ağrı” kitabı və tarixçi-medievist, qafqazşünas Oleq Kuznetsovun “XX əsrdə transmilli ermәni terrorunun tarixi” kitabının təqdimatı keçirilib.









































N.O.
www.oxu.az
"
"Səfir: Aİ-nin Azərbaycanın ərazi bütövlüyü məsələsinə münasibəti yaxın vaxtlarda dəyişəcək“Avropa İttifaqının Azərbaycanın ərazi bütövlüyü məsələsinə münasibətinin yaxın vaxtlarda dəyişəcəyinin şahidi olacağıq”. 
Oxu.Az-ın APA-ya istinadən məlumatına görə, bunu bu gün Brüsseldə “Separatizmin beynəlxalq sülhə və təhlükəsizliyə yaratdığı təhdidlər” mövzusunda beynəlxalq forumun “Avropada separatizm: səbəblər, nəticələr. Avropanın iqtisadi və siyasi gələcəyinə yaranan təhlükələr” adlı ikinci panel iclasında çıxış edən Azərbaycanın Avropa İttifaqı yanında nümayəndəliyinin rəhbəri, Azərbaycanın Belçika və Lüksemburqdakı səfiri Fuad İsgəndərov bildirib. 
F. İsgəndərov Avropa İttifaqı ilə Azərbaycan arasında sazişin imzalanmasının həlledici mərhələyə qədəm qoyduğunu söyləyib: “Əgər bir neçə il əvvəl Brüsseldə Azərbaycanın ərazi bütövlüyünə müəyyən qədər səhlənkar və soyuq münasibət göstərilirdisə, artıq çox şey dəyişib. Avropa İttifaqı indi birmənalı şəkildə başa düşür ki, separatizm onun özünə zərbə vura bilər və Kataloniya bunun bariz nümunəsidir”.
N.O.
www.oxu.az
"
"Azərbaycan diplomatlarının attestasiyasının keçirilməsi qaydası müəyyənləşdiNazirlər Kabineti “Diplomatik xidmət əməkdaşlarının və diplomatik xidmət orqanlarının inzibati-texniki xidmətini həyata keçirən inzibati vəzifə tutan şəxslərin xidməti attestasiyasının keçirilməsi Qaydası”nı təsdiqləyib.
Oxu.Az APA-ya istinadən xəbər verir ki, qaydaya əsasən, diplomatik orqan əməkdaşının attestasiyasının keçirilməsinin əsas məqsədləri diplomatik orqan əməkdaşının tutduğu vəzifəyə uyğun gəlib-gəlmədiyinin müəyyənləşdirilməsi, diplomatik orqan əməkdaşının potensial imkanlarından istifadə etmək mümkünlüyünün aşkara çıxarılması, xidmətdə yüksəlişə və ya aşağı vəzifəyə və yaxud fərqli əmək funksiyalarına malik vəzifəyə təyin edilməsi zərurətinin müəyyən edilməsi və diplomatik orqan əməkdaşının əlavə təhsilinə zərurət dərəcəsinin müəyyənləşdirilməsidir.
Yalnız müvafiq vəzifələrdə azı bir il xidmət keçən diplomatik orqan əməkdaşlarının attestasiyası keçirilə bilər. Diplomatik orqan əməkdaşlarının attestasiyası beş ildə bir dəfədən çox olmayaraq keçirilir. Diplomatik nümayəndəliyə və ya konsulluğa işə təyin olunmuş diplomatik xidmət əməkdaşları və diplomatik xidmət orqanlarının inzibati-texniki xidmətini həyata keçirən şəxslər xidməti attestasiyanı Azərbaycan Respublikasına qayıtdıqdan sonra keçirlər.
Aşağıdakı diplomatik orqan əməkdaşları attestasiyadan keçirilmirlər:
- diplomatik nümayəndəlikdən və ya konsulluqdan geri çağırıldıqdan sonra bir ildən az müddətdə Azərbaycan Respublikasının Xarici İşlər Nazirliyində müvafiq vəzifəni tutanlar;
- staj və sınaq dövründən sonra daimi qulluqda bir ildən az müddətdə xidmət keçənlər;
- vətənin müdafiəsi, azadlığı və ərazi bütövlüyü uğrunda hərbi əməliyyatlarda xəsarət (yaralanma, travma, kontuziya) alanlar və əlil olanlar;
- Azərbaycan Respublikasının müstəqilliyinin və ərazi bütövlüyünün müdafiəsi zamanı göstərdiyi şücaətlərə görə dövlət təltiflərinə və fəxri adlara layiq görülənlər;
- bir vəzifədə beş ildən az müddətdə çalışan məcburi köçkün və qaçqın statusu olan işçilər;
- hamilə qadınlar;
- uşağının üç yaşınadək sosial məzuniyyətdə olan və həmin məzuniyyət bitdikdən sonra bir ildən az müddətdə müvafiq vəzifəni tutan qadınlar (uşağını təkbaşına böyüdən kişilər);
- eyni vəzifədə azı üç dəfə attestasiya olunaraq tutduğu vəzifəyə uyğun olduğu müəyyən edilənlər.
Attestasiyanın keçirilməsinin müddətləri, cədvəli və sualların hazırlanmasında istifadə olunan hüquqi aktların və digər məlumat mənbələrinin siyahısı xarici işlər naziri tərəfindən təsdiq edilir və attestasiyanın başlanılmasına ən geci bir ay qalmış attestasiyadan keçirilən diplomatik orqan əməkdaşlarının nəzərinə çatdırılır. Diplomatik xidmət əməkdaşlarının və diplomatik xidmət orqanlarının inzibati-texniki xidmətini həyata keçirən inzibati vəzifə tutan şəxslərin attestasiyası zamanı onların xidməti fəaliyyətinin qiymətləndirilməsinin nəticələri nəzərə alınır. Attestasiya Xarici İşlər Nazirliyinin təcrübəli və yüksək peşəkar məsul əməkdaşlarından ibarət tərkibdə yaradılmış, üzvlərinin sayı beş nəfərdən az olmayan attestasiya komissiyası  tərəfindən kollegial və obyektiv surətdə keçirilir. Komissiyanın tərkibi (sədr, katib və azı üç üzv) və səlahiyyət müddəti xarici işlər naziri tərəfindən təsdiq olunur. Komissiyanın üzvləri tərəfindən diplomatik orqan əməkdaşına yalnız tutduğu vəzifənin funksiyaları, ixtisası, icra etdiyi işlər və onların nəticələri, xidmət funksiyalarına aid məsələlər, habelə dövlət qulluqçusunun əsas vəzifələri, hüquqları və dövlət qulluğu ilə əlaqədar məhdudiyyətlər barədə suallar verilir. Attestasiyadan keçirilən əməkdaşın xidməti fəaliyyətinə bilavasitə aid olmayan sualların verilməsi və şəxsi dəyərlərinə görə peşəkarlıq səviyyəsinin qiymətləndirilməsi yolverilməzdir. Korrupsiya ilə əlaqədar hüquqpozmalarla bağlı məlumat vermiş diplomatik orqan əməkdaşı attestasiyadan keçirildikdə, Azərbaycan Respublikası Xarici İşlər Nazirliyinin korrupsiya ilə əlaqədar hüquqpozmalarla bağlı məlumatların verilməsi üçün müəyyən edilən müvafiq vəzifəli şəxsi və ya struktur bölməsinin nümayəndəsi attestasiya komissiyasının iclasında iştirak etməlidir.
Attestasiyadan keçməli olan hər bir diplomatik orqan əməkdaşına attestasiyanın başlanmasına azı iki həftə qalmış onun bilavasitə rəhbəri tərəfindən hazırlanmış xidməti xasiyyətnamə verilir və həmin əməkdaş ona verilən xasiyyətnamə ilə tanış olur. Xasiyyətnamədə diplomatik orqan əməkdaşının xidməti fəaliyyətinə obyektiv və əsaslandırılmış şəkildə qiymət verilir, fərdi xüsusiyyətləri, güclü və zəif cəhətləri, keçən dövr ərzindəki xidmətinin nəticələri göstərilir. Diplomatik orqan əməkdaşı attestasiyadan keçirilərkən onun bilavasitə rəhbəri attestasiyaya dəvət edilir. Komissiya attestasiyadan keçirilən diplomatik orqan əməkdaşının fəaliyyəti haqqında onun çıxışını dinləyir və təqdim edilmiş materialları nəzərdən keçirir. Diplomatik orqan əməkdaşı üzrlü səbəbdən və ya üzrlü səbəb olmadan komissiyanın iclasına gəlmədikdə attestasiyadan keçməmiş hesab edilir və həmin diplomatik orqan əməkdaşı növbəti attestasiyadan keçirilməlidir. Üzrlü səbəb olmadan komissiyanın iclasına gəlməyən diplomatik orqan əməkdaşı barəsində intizam tənbeh tədbirləri tətbiq edilə bilər.
Diplomatik orqan əməkdaşının attestasiyasının nəticələri əsasında komissiya tərəfindən aşağıdakı qiymətlərdən biri verilir:
- tutduğu vəzifəyə uyğun gəlir;
- xidməti fəaliyyətini yaxşılaşdırarsa və  komissiyanın tövsiyələrini yerinə yetirərsə, bir ildən sonra təkrar attestasiyadan keçmək şərti ilə, tutduğu vəzifəyə uyğun gəlir;
- tutduğu vəzifəyə uyğun gəlmir.
Komissiya attestasiyanın nəticələri əsasında verilən qiymətlərlə yanaşı, attestasiya olunan əməkdaşın həvəsləndirilməsi, əlavə təhsilə cəlb edilməsi, xidməti fəaliyyətinin yaxşılaşdırılması və ya xidmətə münasibətdə məsuliyyətinin artırılması məqsədi ilə müvafiq tədbirlərin görülməsi barədə tövsiyələr (səbəbləri göstərilməklə) verə bilər. Komissiyanın verdiyi qiymət əsas götürülərək, tövsiyələr nəzərə alınmaqla və qüvvədə olan qanunvericiliyə uyğun olaraq attestasiyadan keçirilən əməkdaş haqqında qərar xarici işlər naziri tərəfindən qəbul olunur. Qərar diplomatik orqan əməkdaşının attestasiyadan keçirildiyi gündən sonra ən geci iki ay müddətində qəbul edilir. Bu müddətə diplomatik orqan əməkdaşının üzrlü səbəbdən işə gəlmədiyi, ezamiyyətdə və məzuniyyətdə olduğu vaxt daxil edilmir. İki ay keçdikdən sonra attestasiyanın nəticələri əsasında diplomatik orqan əməkdaşının aşağı vəzifəyə keçirilməsi və ya tutduğu vəzifədən azad edilməsi haqqında qərar qəbul edilə bilməz.
A.M.
www.oxu.az
"
"Azərbaycan İslam ölkələri mediasının diqqətində - FOTOAzərbaycanda 2017-ci il “İslam Həmrəyliyi İli” və ölkəmizin İslam dünyasının həmrəyliyi naminə gördüyü mühüm işlər İslam ölkələri mediasının diqqətindədir. Pakistanın nüfuzlu ingilisdilli ""Daily Times"" qəzeti, ""Times"" Beynəlxalq İnformasiya Agentliyi, MN internet televiziyasının saytı, Əfqanıstanın çoxtirajlı ingilis dilində dərc edilən ""Afganishtan Times"" qəzeti, Şimali Kipr Türk Respublikasının ""Kıbrıs Həqiqət"" qəzeti “İslam Həmrəyliyi İli” ilə bağlı yazılar dərc edib. 
Oxu.Az-ın xəbərinə əsasən, dərc edilən məqalələrdə qeyd olunur ki,  Azərbaycan Cənubi Qafqazın sürətlə inkişaf edən, sabit və çox təhlükəsiz  müsəlman ölkəsidir. Böyük karbohidrogen ehtiyatları və gözəl təbiəti ilə fərqlənən Azərbaycanın Cənub-Şərqi Asiya və Cənub-Şərqi Avropanın kəsişməsində yerləşməsi onun region və dünya üçün əhəmiyyətini daha da artırır. Yazılarda vurğulanır ki, Azərbaycan son illər turizm və sənaye sektorunda əldə etdiyi uğurlarla önə çıxır. 
Xarici KİV-lər daha sonra İslam dünyasının ciddi problemlər və münaqişələrlə çalxalandığına, bir sıra müsəlman ölkələrində müharibələr davam etdiyinə və günahsız insanlar qətlə yetirildiyinə diqqət çəkir. Onlar bu xüsusda  Ermənistanın Azərbaycan torpaqlarını işğal etməsi nəticəsində meydana çıxan Dağlıq Qarabağ münaqişəsini, Fələstin və Kəşmir kimi problemləri, Yaxın Şərq dövlətlərində yaranmış qarşıdurmaları, qaçqın problemlərini nümunə kimi göstərirlər.
Pakistan, Əfqanıstan və Şimali Kiprin nüfuzlu KİV-lərinin Azərbaycanla bağlı dərc etdiyi yazılarda ""İslahatçı Gənclər"" İctimai Birliyinin sədri Fərid Şahbazlının fikirlərinə geniş yer ayrılıb. Fərid Şahbazlı xarici KİV-lərə açıqlamasında qeyd edib ki, bugün İslam ölkələrində yaşanan hadisələr, İslam dinini dünyaya terror dini kimi təqdim etmək cəhdləri müsəlman dövlətləri arasında islam həmrəyliyinin gücləndirilməsini zəruri edir. O qeyd edib ki,  Azərbaycan müsəlman dövləti olaraq, İslam həmrəyliyinin gücləndirilməsi, onun sülhpərvər mahiyyətinin dünyaya təqdim edilməsi üçün mühüm addımlar atır: ""Bu məqsədlə 2017-ci il ölkəmizdə prezident İlham Əliyev tərəfindən “İslam Həmrəyliyi İli” elan edilib,  Bakı-2017 İslam Həmrəyliyi Oyunları keçirilib. “İslam Həmrəyliyi İli” çərçivəsində Azərbaycanda təşkil edilən böyük tədbirlərdə iştirak edən, eyni zamanda, Bakı-2017 İslam Həmrəyliyi Oyunlarına qatılan müsəlman ölkələri bütün dünyaya sülh və sabitlik mesajı verib"". 
F.Şahbazlının sözlərinə görə, 1990-cı illərin əvvəllərində dövlət müstəqilliyi bərpa edildikdən sonra Azərbaycanda din və vicdan azadlığı bərqərar olub, dini abidələrin, məscidlərin, ibadətgahların bərpası sahəsində mühüm işlər görülüb. Əgər SSRİ dövründə Azərbaycanda cəmi 17 məscid fəaliyyət göstərirdisə, 2017-ci ilin əvvəlinə onların sayı 2166-ya çatıb: ""Hazırda ölkədə 306 məscid dövlət tərəfindən tarixi abidə kimi qorunur. Azərbaycan prezidenti İlham Əliyevin tapşırığı və dəstəyi ilə Bibiheybət məscid-ziyarətgah kompleksi, Təzəpir məscidi, İçərişəhər Cümə və Həzrət Məhəmməd məscidləri, Əjdərbəy məscidi, Şamaxı Cümə məscidi, Gəncə “İmamzadə” kompleksi və onlarla digər dini abidə və məscid dövlət tərəfindən əsaslı şəkildə təmir və bərpa edilərək dindarların istifadəsinə verilib. 2016-cı ilin Azərbaycan Respublikasında “Multikulturalizm ili”, 2017-ci ilin isə “İslam Həmrəyliyi İli” elan edilməsi sübut edir ki, dini-mədəni müxtəlifliyin harmoniyasına əsaslanan cəmiyyət modeli yaratmaq və bunu bütün dünyaya təqdim etmək mümkündür"".
F.Şahbazlı daha sonra bildirib ki, Azərbaycanın bütün müsəlman ölkələri ilə münasibətləri dostluq və qardaşlıq prinsiplərinə əsaslanır. O vurğulayıb ki, müstəqil Azərbaycan daima İslam dünyası isə əlaqələrə xüsusi diqqət ayırıb: ""Azərbaycanın ilk diplomatik missiyaları məhz müsəlman ölkələrində fəaliyyətə başlayıb, dövlətimiz qısa zamanda İslam Əməkdaşlıq Təşkilatı (İƏT), ISESCO kimi müsəlman dünyasını birləşdirən qurumların fəal üzvünə çevrilib. Ölkəmiz bundan sonra da İslam dünyasının ümumbəşəri və sülhpərvər dəyərlərinin təbliği işində müsəlman ölkələri ilə yaxından əməkdaşlıq edəcək"".























N.O.
www.oxu.az
"
"Milli Məclisdə büdcə müzakirələri – VİDEOMilli Məclisin plenar iclasında 2018-ci ilin büdcə zərfinin müzakirəsinə başlanılıb.
Oxu.Az-ın APA-ya istinadən məlumatına görə, iclası spiker Oqtay Əsədov açıq elan edib.
İclasda baş nazir Artur Rasizadə olmaqla, hökumət nümayəndələri iştirak edir.
İclasda Sosial təminatı və müdafiəni həyata keçirən müvafiq icra hakimiyyəti orqanının 2018-ci il büdcəsi, İşsizlikdən sığorta fondunun 2018-ci il büdcəsi, 2018-ci il üçün ehtiyac meyarının həddi, 2018-ci il üçün yaşayış minimumu haqqında, o cümlədən Milli Məclis və Hesablama Palatasının 2018-ci il üçün xərclər smetaları, Vergi Məcəlləsində, İnzibati Xətalar Məcəlləsində, ""Sığorta fəaliyyəti haqqında"", ""Qiymətli kağızlar bazarı haqqında"" və ""Poçt haqqında"" qanuna dəyişikliklərlə bağlı qanun layihələri müzakirə ediləcək.
Plenar iclasın yekununda 2018-ci ilin dövlət və icmal büdcəsi layihələrinin təsdiq ediləcəyi gözlənilir.
Qeyd edək ki, müzakirələr noyabrın 23-dək davam edəcək.

N.О.
www.oxu.az
"
"Lavrov: Qarabağ münaqişəsinin həllində səylərimizi davam etdirəcəyik""Biz həmsədr kimi amerikalı və fransalı həmkarlarımızla birlikdə müvafiq tərəflər arasında Dağlıq Qarabağ münaqişəsinin həlli üçün şəraitin yaradılması istiqamətində səylərimizi davam etdirəcəyik"".
Oxu.Az-ın APA-ya istinadən məlumatına görə, bu sözləri Rusiya xarici işlər naziri Sergey Lavrov İrəvanda Ermənistan xarici işlər naziri Edvard Nalbandyanla görüşündən sonra keçirilən mətbuat konfransında deyib.
O, ermənistanlı həmkarına ötən gün Bakıda bu istiqamətdə apardıqları danışıqlar barədə məlumat verdiyini bildirib.
N.О.
www.oxu.az
"
"Lavrov və Nalbandyan  Qarabağ münaqişəsinin həlli məsələsini müzakirə ediblərRusiyanın xarici işlər naziri Sergey Lavrov Yerevanda Ermənistanın XİN rəhbəri Edvard Nalbandyanla danışıqlar aparıb.
Oxu.Az bu barədə TASS-a istinadla xəbər verir.
Məlumata əsasən, görüş mətbuata qapalı formatda keçirilib.
Danışıqların gündəliyinə ikitərəfli əməkdaşlıq, Avrasiya İqtisadi Birliyi, KTMT və MDB xətti ilə xarici siyasət üzrə qarşılıqlı münasibətlər, BMT, ATƏT, Avropa Şurası, Qara Dəniz İqtisadi Əməkdaşlıq Təşkilatı (QDİƏT) çərçivəsində mövqelərin koordinasiyası məsələləri daxil edilib.
XİN rəhbərləri regionda təhlükəsizlik, o cümlədən Dağlıq Qarabağ münaqişəsinin həlli məsələsini müzakirə ediblər.
N.O.
www.oxu.az
"
"Milli Məclisdə büdcə müzakirələri başlayırBu gün Milli Məclisin növbəti plenar iclası keçiriləcək.
Oxu.Az-ın Trend-ə istinadla məlumatına görə, iclasda 2018-ci ilin dövlət büdcəsi ətrafında müzakirələr aparılacaq. Parlamentin büdcə müzakirələri üç gün davam edəcək.
Qeyd edək ki, bundan əvvəl 2018-ci ilin dövlət büdcəsi Milli Məclisin komitələrinin və müxtəlif dövlət qurumlarının birgə iclasında müzakirə edilib və plenar iclasa tövsiyə olunub.
A.S.
www.oxu.az
 
"
"Sergey Lavrov İrəvanda Dağlıq Qarabağ münaqişəsini müzakirə edəcəkBu gün Rusiyanın xarici işlər naziri Sergey Lavrov İrəvanda Ermənistan rəhbərliyi ilə Dağlıq Qarabağ münaqişəsinin həlli perspektivlərini müzakirə edəcək.
Oxu.Az “Report”a istinadla xəbər verir ki, XİN rəhbəri erməni həmkarı Edvard Nalbandyan və Ermənistan prezidenti Serj Sarqsyanla danışıqlar aparacaq.
Lavrov İrəvana Bakıdan gedib. Burada o Azərbaycan rəhbərliyi ilə münaqişənin həlli yollarını müzakirə edib. Onun sözlərinə görə, problemin bir çox istiqamətləri artıq müəyyənləşdirilib:
""Münaqişə heç kimi qane etmir, həll yollarını tapmaq lazımdır, üstəlik nəticəyə gətirib çıxarmalı olan bir çox istiqamətlər aydın görünür"".
A.S.
www.oxu.az
 
"
"FİFA-nın prezidenti İlham Əliyevə hədiyyə verdi – YENİLƏNİB + VİDEO + FOTOAzərbaycan prezidenti İlham Əliyev FIFA-nın prezidenti Canni İnfantinonu və təşkilatın baş katibi Fatma Samouranı qəbul edib.
Oxu.Az-ın məlumatına görə, FIFA prezidenti Canni İnfantino Azərbaycana gəlişindən və dövlət başçısı ilə görüşündən məmnunluğunu bildirib.
O, Bakının FIFA İcraedici Futbol Sammitinin keçiriləcəyi dünyanın 12 şəhərindən biri seçilməsinin və ilk sammitin paytaxtımızda keçirilməsinin əhəmiyyətini qeyd edib.
Prezident İlham Əliyev Bakıda keçiriləcək FIFA İcraedici Futbol Sammitinin önəmini qeyd edib və bu tədbirin çox uğurlu olacağına əminliyini bildirib. FIFA prezidenti Canni İnfantinonun və baş katib Fatma Samouranın Azərbaycana səfərini mühüm hadisə kimi qiymətləndirən dövlət başçısı azərbaycanlı futbol azarkeşlərinin bu səfərdən sevinc hissi keçirdiklərini vurğulayıb və qeyd edib ki, bütün bunlar Azərbaycanın dünya futbol ailəsində özünəməxsus yerə malik olduğunu göstərir. Ölkəmizdə idmanın inkişafına toxunan dövlət başçısı bildirib ki, futbol Azərbaycanda prioritet sahələrdən biridir.
İdmanın bu növünün inkişafı ilə bağlı xüsusi proqramın qəbul edildiyini vurğulayan prezident İlham Əliyev Bakıda, eləcə də Azərbaycanın digər şəhərlərində müasir tələblərə cavab verən xeyli sayda stadionun inşa edildiyini və bu gün futbolun inkişafı üçün ölkəmizdə bütün lazımi infrastrukturun tam şəkildə yaradıldığını qeyd edib. Ölkəmizdə futbola olan marağın və azarkeşlərin sayının durmadan artdığını deyən dövlət başçısı bildirib ki, futbol üzrə Azərbaycan milli komandası və klublar daha yaxşı oyun nümayiş etdirir və bu sahədə daha çox uğurların və qələbələrin qazanılmasına ümidvarıq. Prezident İlham Əliyev əminliklə bildirib ki, FIFA prezidenti Canni İnfantinonun və baş katib Fatma Samouranın ölkəmizə səfəri Azərbaycanın idman sahəsində beynəlxalq əməkdaşlığı işinə də öz töhfəsini verəcək.
FIFA prezidenti Canni İnfantino isə qeyd edib ki, Azərbaycan, sözün əsl mənasında, futbol ölkəsidir: “Mən hələ FIFA prezidenti olmamışdan öncə UEFA-da çalışdığım dövrdə biz AFFA ilə birgə əməkdaşlıq etmişik. Biz hələ o zaman irəliyə baxaraq Azərbaycanla birgə layihələr üzərində düşünürdük. Mən və baş katib Fatma Samoura Azərbaycanda ümumilikdə futbolun və futbol hərəkatının inkişafının şahidiyik. Siz artıq 17 yaşına qədər olan qadınlar arasında futbol üzrə dünya çempionatının final mərhələsini Bakıda təşkil etmisiniz”.
Canni İnfantino Bakının “Avro-2020”yə ev sahibliyi edəcək 13 şəhərdən biri olmasının əhəmiyyətini qeyd edib. O bildirib ki, ölkəmizdə futbol infrastrukturunun yaradılmasına və uşaq futboluna böyük önəm verilməsi Azərbaycanda futbolun inkişafına gətirib çıxarıb. Canni İnfantino, eyni zamanda, bildirib ki, 2019-cu ildə Bakıda keçiriləcək UEFA Avropa Liqasının final matçı Azərbaycanda futbolun inkişafının nəticəsidir. Canni İnfantino futbol üzrə Azərbaycan milli komandasının və “Qarabağ” futbol klubunun uğurlar qazandığını vurğulayıb və AFFA-nın fəaliyyətinin bir çox ölkələr üçün nümunə olduğunu qeyd edib.
Sonra Canni İnfantino FIFA-nın xatirə hədiyyələrini Azərbaycanın dövlət başçısına təqdim edib.

18:12
Azərbaycan Prezidenti İlham Əliyev noyabrın 20-də FIFA-nın prezidenti Gianni İnfantinonu və baş katibi Fatma Samouranı qəbul edib.
Oxu.Az xəbər verir ki, Gianni İnfantino FIFA-nın xatirə hədiyyələrini dövlətimizin başçısına təqdim edib.

















N.О.
www.oxu.az   
"
"Xəzəryanı ölkələrin XİN başçılarının Moskva görüşünün vaxtı açıqlanıbDekabrın 4-5-də Moskvada Xəzəryanı ölkələrin xarici işlər nazirlərinin görüşü keçiriləcək.
Oxu.Az-ın APA-ya istinadən xəbərinə görə, bu barədə Rusiya XİN-in saytında nazir Sergey Lavrovun Azərbaycana səfərinin yekunları ilə bağlı məlumatda bildirilib.  
“Xəzəryanı ölkələrin XİN rəhbərlərinin qarşıdakı Moskva müşavirəsinə hazırlıq kontekstində Xəzərdə əməkdaşlıq problematikası ətraflı müzakirə olunub”, - deyə açıqlamada qeyd edilib.
N.О.
www.oxu.az   
"
"Brüsseldə Qarabağ forumu keçirilir – FOTONoyabrın 20-də Diasporla İş üzrə Dövlət Komitəsinin dəstəyi, Avropa Azərbaycanlıları Konqresi və Nizami Gəncəvi Beynəlxalq Mərkəzinin təşkilatçılığı ilə Belçika Krallığının Brüssel şəhərində ""Separatizmin beynəlxalq sülhə və təhlükəsizliyə yaratdığı təhdidlər"" mövzusunda beynəlxalq forum öz işinə başlayıb.
Diasporla İş Üzrə Dövlət Komitəsindən Oxu.Az-a verilən məlumata görə, forumun işində Azərbaycan Respublikası Prezidentinin İctimai-siyasi məsələlər üzrə köməkçisi Əli Həsənov, Diasporla İş üzrə Dövlət Komitəsinin sədri Nazim İbrahimov, Milli Məclisin deputatları, Avropa Parlamentinin, habelə Avropa ölkələri parlamentlərinin üzvləri, separatizmdən əziyyət çəkən bir sıra ölkələrin deputatları, siyasətçiləri, Nizami Gəncəvi Beynəlxalq Mərkəzinə üzv olan bir sıra ölkələrin sabiq prezidentləri, ictimai-siyasi xadimləri, Avropadakı Azərbaycan diaspor təşkilatlarının  rəhbərləri, elm xadimləri və KİV nümayəndələrindən ibarət 200 nəfərə yaxın nümayəndə iştirak edir.
Forumun  “Yeni dünya düzənində separatizm dalğası: Problemi necə həll etməli?  Separatizmə məruz qalmış ölkələrin təcrübəsi” adlanan ilk panelində toplantı haqqında məlumat verən Beynəlxalq və Avropa məsələləri üzrə İrlandiya İnstitutunun nümayəndəsi,  Ukraynada rezident əlaqələndiricisi, səfir Fransis Martin Odonel toplantının təşkilatçılarına minnətdarlığını bildirib. O, separatizmin müasir dünyanın ən aktual problemlərindən biri olduğunu vurğulayaraq bir çox ölkələrin bu problemdən əziyyət çəkdiyini qeyd edib. F.M.Odonel Azərbaycanın da separatizmdən əziyyət çəkən ölkələrdən biri olduğunu diqqətə çatdıraraq, ölkəmizin bu mövzu ilə bağlı mövqeyini ifadə etmək üçün sözü Azərbaycan Respublikası Prezidentinin İctimai-siyasi məsələlər üzrə köməkçisi Əli Həsənova verib.
Azərbaycan Prezidentinin İctimai-siyasi məsələlər üzrə köməkçisi forumun mövzusunun olduqca aktual olduğunu vurğulayaraq, Avropa Birliyi, Şimali Afrika, Orta Şərq və Cənub-Şərqi Avropa ölkələrini birləşdirən Aralıq dənizi hövzəsində beynəlxalq terrorizm və etnik separatizm kimi təhlükəli meyillərin doğurduğu böhrandan çıxış yollarının tapılmasının zəruriliyini diqqətə çatdırıb. “Müasir dövrdə dünyada etnik separatizm meyillərinin güclənməsi regional və beynəlxalq təhlükəsizliyin təmin olunmasına, bəşəriyyətin sülh və əmin-amanlıq şəraitində yaşamasına mənfi təsir göstərən mühüm amillərdən biridir. Hazırda dünyada 220 milyon nəfərdən çox əhalini, 12,7 milyon kv.kilometr ərazini əhatə edən 50-dən çox separatizm ocağı mövcuddur. Etnik separatizm nəticəsində yaranan münaqişələrin 20-sindən çoxu hərbi toqquşmalarla müşayiət olunur” – deyə Ə.Həsənov bildirib.
Etnik separtizmin geniş bir coğrafiyada yayıldığını qeyd edən Ə.Həsənov BMT, ATƏT və Avropa Şurası kimi nüfuzlu beynəlxalq təşkilatların etnik separatizmə qarşı qətiyyətli mübarizə aparmasının vacib olduğunu vurğulayıb. O, beynəlxalq münasibətlər sistemində hökm sürən “ikili standartlar” siyasətinin etnik separatçılığa qarşı qətiyyətli və prinsipial mübarizə aparılmasına maneə yaratdığını deyib.
“Bu sahədə mövcud olan problemlərin çətinliyini Ermənistanın etnik təmizləmə və işğalçılıq siyastinə məruz qalmış Azərbaycan daha yaxından anlayır. Hələ 1918-ci ildə Azərbaycan Xalq cümhuriyyəti özünün dövlət müstəqilliyini elan etdiyi dövrdə erməni separatizmi ilə üz-üzə qaldı. Keçmiş SSRİ dövründə ermənilərin Azərbaycana qarşı separatçı hərəkətləri fəal fazadan nisbətən közərən münaqişə fazasına keçdi”, deyə Ə.Həsənov  vurğulayıb.
Azərbaycan Prezidentinin İctimai-siyasi məsələlər üzrə köməkçisi Ermənistan silahlı qüvvələrinin həyata keçirdiyi Xocalı soyqırımı barədə danışaraq, Azərbaycan torpaqlarının 20 faizinin işğal edildiyinə diqqəti çəkib. “Erməni separatçılarının Ermənistanın dəstəyi ilə Azərbaycanın ərazisində yaratdığı qondarma “Dağlıq Qarabağ” rejimi beynəlxalq hüquq normalarının kobud şəkildə pozulması deməkdir. Təəssüf ki bu məsələyə münasibətdə BMT başda olmaqla, beynəlxalq hüquq prinsipləri təmin etmək missiyası yerinə yetirdiyini iddia edən təşkilatlar, eləcə də dünyanın aparıcı dövlətləri seyrçi mövqe tutmaqda davam edir. Azərbaycan dünya birliyini Dağlıq Qarabağ münaqişəsinin regionda törədə biləcəyi təhlükələr haqqında xəbərdarlıq edərək, qəti şəkildə praktiki addımlar atmağa və Ermənistanı işğalçılıq siyasətindən çəkindirməyə çağırır” deyə bildirən Ə.Həsənov təcavüzkarın qarşısı alınmazsa, beynəlxalq dairələrin dünyada sülhün və sabitliyin bərqərar edilməsinə yönəlmiş səylərinin nəticəsiz qalacağını qeyd edib.
Azərbaycanın mədəniyyətlərarası dialoqa mühüm önəm verdiyini vuğrulayan Ə.Həsənov bəşəriyyətin mütərəqqi inkişafını bu amillərsiz təsəvvür etməyin çox çətin olduğunu deyib. O, Azərbaycanın “Avropa qonşuluq siyasəti”, “Şərq tərəfdaşlığı” kimi proqramlar, o cümlədən vətəndaş cəmiyyəti quruculuğu prosesində gördüyü işlərin Avropa İttifaqı tərəfindən yüksək qiymətləndirildiyini diqqətə çatdırıb.
Azərbaycan Prezidentinin köməkçisi ölkəmizin iştirakı ilə həyata keçirilən qlobal iqtisadi layihələrin əhəmiyyətinə diqqəti çəkərək bir sıra regionlarda sülhyaratma proseslərinin fəal iştirakçısı olduğunu bildirib. “Hazırda Aİ ilə Azərbaycan arasında yeni saziş üzrə danışıqlar prosesi davam edir. İnanıram ki sazişin imzalanması tərəflər arasında siyasi dialoq, insan hüquqları, ticarət, investisiya, iqtisadi, qanunverici, mədəni və digər sahələrdə genişmiqyaslı əməkdaşlığın möhkəmlənməsi üçün əlverişli imkanlar yaradacaqdır”, deyə bildirən Ə.Həsənov qeyd edib ki, Aİ-nin işğalçı dövlətə qarşı sərt mövqedən çıxış etməsinin bu qurumla Azərbaycan arasında strateji tərəfdaşlıq əlaqələrini möhkəmləndirən növbəti mühüm faktorlardan biri ola bilər.
Forum işini davam etdirir.



































A.M.
www.oxu.az
"
"Əli Həsənov: Azərbaycan Qərbin etibarlı tərəfdaşı hesab olunur“Avropa İttifaqının işğalçı dövlətə qarşı sərt mövqedən çıxış etməsi Azərbaycan strateji tərəfdaşlıq əlaqələrini möhkəmləndirən faktorlardan biri ola bilər”.“Azərbaycanın 1993-cü ildən etibarən  Avropa İttifaqı (Aİ) ilə münasibətlərdə maraqlı olduğunu bəyan edib və bu qurumla müxtəlif sahələrdə əlaqələr qurmağa başlayıb. “Qonşuluq siyasəti” və “Şərq Tərəfdaşlığı” proqramları  çərçivəsində, o cümlədən vətəndaş cəmiyyəti quruculuğu prosesində Azərbaycanın gördüyü  işlər Aİ tərəfindən yüksək qiymətləndirilib”.
Oxu.Az APA-ya istinadən xəbər verir ki, bunu “Separatizmin beynəlxalq sülhə və təhlükəsizliyə yaratdığı təhdidlər” mövzusunda bu gün Belçikanın paytaxtı Brüssel şəhərində keçirilən beynəlxalq forumda çıxışında Azərbaycandan prezidentin İctimai-siyasi məsələlər üzrə köməkçisi - şöbə müdiri Əli Həsənov deyib.
Ə. Həsənov bildirib ki, Cənubi Qafqaz və Xəzər-Qara dəniz hövzəsinin regional təhlükəsizliyi ilə bağlı Azərbaycanla Aİ-nin geosiyasi maraqları üst-üstə düşür və bu qurumu təmsil edən böyük transmilli korporasiyalar bölgədə həyata keçirilən transmilli layihələrdə yaxından iştirak edir: “Bakı-Tbilisi-Ceyhan, Bakı-Tbilisi-Ərzurum neft və qaz kəmərləri, o cümlədən Bakı-Tbilisi-Qars dəmir yolu kimi  transmilli enerji-nəqliyyat layihələrinin həyata keçirilməsi Azərbaycanla Aİ arasındakı strateji tərəfdaşlığın sayəsində mümkün olub. Azərbaycanın  Xəzər hövzəsinin enerji resurslarının birgə istismarı və alternativ transmilli layihələr vasitəsilə Avropa bazarlarına ixracı sahəsində  apardığı siyasət, Şərq-Qərb və Şimal-Cənub nəqliyyat dəhlizləri çərçivəsində çoxsaylı tranzit sistemlərin müasir tələblərə uyğun yenidən qurulması Aİ tərəfindən  dəstəklənır.
2007-ci ildə Aİ ilə Azərbaycan arasında imzalanmış tərəfdaşlıq müqaviləsi “Cənub Qaz Dəhlizi”nin icrası istiqamətində  mühüm addımlardan biri olub. Azərbaycanın təşəbbüsü ilə həyata keçirilən Trans-Anadolu qaz kəməri (TANAP) və TAP (Trans-Adriatik Qaz Boru Kəməri) kimi layihələr Aİ-nin lazımi dəstəyini qazanıb və Avropa Komissiyasının ortaq maraqlara xidmət edən prioritet enerji təhlükəsizliyi layihələri sırasına daxil edilib.  Xəzər hövzəsi və Orta Şərqin zəngin enerji ehtiyatlarını Avropa bazarlarına çatdırmağı nəzərdə tutan Cənub Qaz Dəhlizi layihəsi ilə bağlı Azərbaycanın gördüyü işlər Aİ tərəfindən yüksək qiymətləndirilir.
Azərbaycan yalnız Aİ-nin enerji təminatı və təhlükəsizliyi baxımından,  habelə “Qonşuluq  siyasəti”nin əsas tərəfdaşlarından biri kimi deyil, həmçinin dünyanın müxtəlif bölgələrində - Əfqanıstanda, İraqda, Balkanlarda həyata keçirdiyi sülhyaratma proseslərində birbaşa iştirakı, NATO-nun qeyri-hərbi ehtiyatlarla təchizatı, təhlükəsiz hava dəhlizinin təqdim olunması istiqamətində fəaliyyəti ilə  Qərbin etibarlı tərəfdaşı hesab olunur. Hazırda Aİ ilə Azərbaycan arasında yeni saziş üzrə danışıqlar prosesi davam edir. İnanıram ki, bu sənədin imzalanması tərəflər arasında siyasi dialoq, insan hüquqları, ticarət, investisiya, iqtisadi, qanunverici, mədəni və digər  sahələrdə genişmiqyaslı əməkdaşlığın  möhkəmlənməsi üçün əlverişli imkanlar yaradacaq. Təəssüf ki, Ermənistan-Azərbaycan, Dağlıq Qarabağ münaqişəsi kimi hələ də həllini tapmamış problemlər Azərbaycanın Aİ ilə yüksək səviyyədə tərəfdaşlıq münasibətlərinin inkişaf etməsinə maneçilik törədir”.
Prezidentin köməkçisi qeyd edib ki, münaqişə ilə bağlı BMT-nin, o  cümlədən Aİ-nin  müvafiq qətnamələrinin tələblərinə baxmayaq, Ermənistan  Azərbaycana qarşı işğalçılıq siyasətini davam etdirir: “Hesab edirəm  ki, Aİ-nin işğalçı dövlətə qarşı sərt mövqedən çıxış etməsi bu qurumla Azərbaycan arasında strateji tərəfdaşlıq əlaqələrini möhkəmləndirən növbəti mühüm faktorlardan biri ola bilər”.
A.M.
www.oxu.az
"
"Bakıda Azərbaycan və Rusiya XİN rəhbərlərinin görüşü baş tutub - YENİLƏNİBXarici işlər naziri Elmar Məmmədyarov Azərbaycanda rəsmi səfərdə olan Rusiya Federasiyasının xarici işlər naziri Sergey Lavrovla görüşüb.
Bu barədə Oxu.Az-a Azərbaycan XİN-nin mətbuat xidmətindən məlumat verilib.
Görüşdə 2017-ci ildə Azərbaycan və Rusiya arasında diplomatik əlaqələrin qurulmasının 25 illiyinin qeyd olunduğu bildirildi və iki dövlət arasında mehriban qonşuluq, dostluq və strateji tərəfdaşlıq münasibətlərinin inkişafından məmnunluq ifadə olunub. İkitərəfli əlaqələrin inkişafında 3 iyul 2008-ci il tarixli “Dostluq və strateji əməkdaşlıq haqqında Bakı Bəyannaməsi”nin siyasi əhəmiyyəti qeyd edilib.
Azərbaycan Respublikasının prezidenti İlham Əliyev və Rusiya Federasiyasının prezidenti  Vladimir Putin arasında olan səmimi dostluğun və dialoqun ölkələrimiz arasında strateji tərəfdaşlıq əlaqələrinin inkişafına xüsusi təkan verdiyi vurğulanıb.
Nazirlər Azərbaycan və Rusiya arasında ikitərəfli əlaqələrin hərtərəfli inkişafına nəzər saldılar və perspektiv inkişaf istiqamətlərini müzakirə ediblər.
Tərəflər Ermənistan-Azərbaycan Dağlıq Qarabağ münaqişəsinin həlli prosesini müzakirə ediblər və danışıqlarda canlanma və intensivliyin yaranmasını təqdir ediblər.
Beynəlxalq təşkilatlar çərçivəsində iki ölkə arasında mövcud olan uğurlu əməkdaşlığı qeyd ediblər.
Ölkələrimiz arasında əməkdaşlığın inkişaf etdirilməsində Hökumətlərarası birgə komissiyanın, XİN-lərarası siyasi məshələtləşmə mexanizminin əhəmiyyəti vurğulanıb.
Görüşdə 2001-ci ildə Azərbaycan Respublikasının Milli Məclisi və Rusiya Federasiyasının Federal Məclisi arasında imzalanmış əməkdaşlıq haqqında Sazişin müddəaları əsasında, birbaşa parlamentlərarası əlaqələrin və beynəlxalq parlament təşkilatlarında əməkdaşlığın davamlı xarakter daşımasından məmnunluq bildirilib.
İki ölkə arasında ticarət dövriyyəsinin həcminin və ticarət əlaqələrinin genişlənməsində 2011-ci ildən keçirilən Azərbaycan-Rusiya Regionlararası Forumunun önəmli rolu qeyd olunub. İki ölkənin birgə səyləri nəticəsində iqtisadi-ticarət əlaqələrinin inkişafı və ticarət dövriyyəsinin, qarşılıqlı turist axınının artması xüsusi olaraq qeyd olunub.
Azərbaycan-Rusiya-İran formatında üçtərəfli əsasda əməkdaşlığın inkişaf etməsi və Şimal-Cənub nəqliyyat dəhlizinin yaradılması istiqamətində olan birgə tədbirlər yüksək qiymətləndirilib.
Humanitar sahədə ikitərəfli əməkdaşlıq proqramları əsasında mədəniyyət və ictimaiyyət, elm və təhsil, informasiya və gənclər siyasəti sahələrində əməkdaşlığın gələcəkdə genişləndirilməsi və təkmilləşdirilməsi yönündə müzakirələr aparılıb və iki ölkənin himayəsi ilə keçirilən Bakı Humanitar Forumunun vacibliyi qeyd olunub.
Görüşdə Xəzər dənizinin hüquqi statusu, müqavilə-hüquq bazasının geniıləndirilməsi, eyni zamanda, regional və qlobal məsələlər ətrafında geniş fikir mübadiləsi aparılıb.
***
12:27
Bakıda Azərbaycan xarici işlər naziri Elmar Məmmədyarovun rusiyalı həmkarı Sergey Lavrovla görüşü keçirilir.
Oxu.Az-ın APA-ya istinadən məlumatına görə, görüş təkbətək və geniş formatda olacaq.
Azərbaycan Xarici İşlər Nazirliyində keçirilən görüşdə iki ölkə arasında əməkdaşlıq, regional məsələlər və Dağlıq Qarabağ münaqişəsinin həlli perspektivlərinin müzakirə ediləcəyi gözlənilir.
Sonra tərəflər birgə mətbuat konfransı keçirəcəklər.
N.O.
www.oxu.az
"
"Lavrov Azərbaycan-Rusiya-Türkiyə formatının yaradılmasının mümkünlüyünə münasibət bildirib“Hər bir formatın dəyəri olmalıdır”.
Oxu.Az-ın APA-ya istinadən məlumatına görə, bu sözləri Rusiyanın xarici işlər naziri Sergey Lavrov Azərbaycan-Türkiyə-Rusiya formatının yaradılmasının mümkünlüyü ilə bağlı suala cavabında deyib.  
Nazir bildirib ki, hazırda mövcud olan Rusiya-Azərbaycan-İran formatı tərəflərin qarşılıqlı maraqları əsasında yaranıb: “Bu əməkdaşlıq xüsusilə beynəlxalq nəqliyyat dəhlizinin müvafiq hissəsinin qurulmasına yönəlib. Müxtəlif üçlüklər yaratmaq olar, əsas odur ki, məzmun olsun”. 
N.O.
www.oxu.az
"
"Nazir: BMT Təhlükəsizlik Şurasının qətnamələri yerinə yetirilməyənə qədər qüvvədədir""BMT Təhlükəsizlik Şurasının qətnamələrinin son tarixi yoxdur. Qətnamə yerinə yetirilməyənə qədər qüvvədə qalır"".
Oxu.Az-ın APA-ya istinadən məlumatına görə, bunu xarici işlər naziri Elmar Məmmədyarov Bakıda rusiyalı həmkarı Sergey Lavrovla görüşdən sonra keçirilən mətbuat konfransında deyib. 
Nazir bildirib ki, BMT qətnamələrində Ermənistan silahlı qüvvələrinin Azərbaycan torpaqlarından qeyd-şərtsiz çıxarılması tələb edilir.
""Mən bu qətnamələrin yerinə yetiriləcəyinə şübhə etmirəm. Biz bu istiqamətdə irəliləyirik"", - deyə nazir vurğulayıb.
Rusiyanın xarici işlər naziri Sergey Lavrov isə öz növbəsində bildirib ki, Azərbaycan ərazilərinin azad edilməsi ilə bağlı BMT Təhlükəsizlik Şurasının qətnamələri müzakirə olunur. 
“Bu sənədlərdə bir sıra paraqraflar var ki, heç vaxt şübhə doğurmayıb. Lakin bəzi məsələlər var ki, müəyyən səylər tələb edir”, - deyə S.Lavrov qeyd edib.
Rusiyanın XİN rəhbərinin sözlərinə əsasən, Minsk qrupu yaradılandan sonra Azərbaycan ərazilərinin azad olunması və Dağlıq Qarabağın son statusunun müəyyən edilməsi ilə bağlı danışıqlar onun səlahiyyətinə keçib.
""Münaqişə bu danışıqlar çərçivəsində sülh yolu ilə həll olunmalıdır"", - deyə rusiyalı nazir bildirib.
N.O.
www.oxu.az
"
"Rusiya XİN: Qarabağ münaqişəsinin həlli planı masa üzərindədir – VİDEO""Diplomatiya Dağlıq Qarabağ münaqişəsinin hər iki tərəfi üçün məqbul olan yanaşmalar tapmağa, aşkar etməyə qadirdir"".
Oxu.Az Report-a istinadən xəbər verir ki, bunu Rusiyanın xarici işlər naziri Sergey Lavrov azərbaycanlı həmkarı Elmar Məmmədyarovla keçirdiyi brifinqdə deyib.
""Nizamlama prosesində irəliləyişə nail olmaq üçün tələb edilən bütün addımlar, tədbirlər, razılaşmalar dəsti masa üzərindədir. Bu dəst 1997-ci ildən etibarən, sonra 1999-cu ildə dəfələrlə həmsədrlər tərəfindən ümumiləşdirilib, ardından 2011-ci ildəki sənədlər olub. Onlardan çoxu Avropada Təhlükəsizlik və Əməkdaşlıq Təşkilatının arxivindədir"", - S.Lavrov bildirib.

N.O.
www.oxu.az
"
"Xəzərin statusu ilə bağlı nazirlər səviyyəsində yeni görüş keçiriləcəkDekabrın əvvəlində Rusiyada Xəzərin statusu ilə bağlı nazirlər səviyyəsində yeni görüş keçiriləcək.
Oxu.Az xəbər verir ki, APA-nın məlumatına görə, bunu xarici işlər naziri Elmar Məmmədyarov Bakıda rusiyalı həmkarı Sergey Lavrovla görüşdən sonra keçirilən mətbuat konfransında deyib. ""Biz qərara gəlmişik ki, Xəzərin hüquqi statusuna dair müzakirələri daha da konkretləşdirək və sammitə növbəti təkliflər irəli sürək"", - deyə o, söyləyib. 
E.Ə.
www.oxu.az
"
"Lavrov ABŞ-Rusiya münasibətlərinin Qarabağ məsələsinə təsirindən danışdı“ABŞ-la Rusiya arasında münasibətlərin bəzi sahələrdə dalana dirənməsinə baxmayaraq, bu münasibətlər Dağlıq Qarabağ münaqişəsinin həlli sahəsində əməkdaşlığa təsir etmir”.
Oxu.Az-ın APA-ya istinadən məlumatına görə, bunu Rusiya xarici işlər naziri Sergey Lavrov ADA Universitetində tələbələr və müəllim heyəti ilə görüşü zamanı deyib.
O qeyd edib ki, Rusiya ABŞ və Fransa ilə ümumi mövqeyə malikdir: “Həmsədrlər, səfirlər nazirlərlə görüşürlər, mütəmadi regiona səfər edirlər. Mən ümid edirəm ki, prezidentlər arasında keçən ay keçirilən görüş münaqişənin həlli istiqamətində irəli addım atmağa kömək edəcək”.
N.O.
www.oxu.az
"
"Sergey Lavrov: Rusiya və Azərbaycan strateji tərəfdaşdır“Azərbaycanla Rusiya arasında diplomatik əlaqələr qurulduqdan sonra iki ölkənin münasibətlərində yeni mərhələ başladı”.  
Oxu.Az-ın APA-ya istinadən məlumatına görə, bunu Rusiya xarici işlər naziri Sergey Lavrov ADA universitetində tələbələr və müəllim heyəti ilə görüşdə deyib. O bildirib ki, iki ölkə strateji tərəfdaşdır: ""Qarşılıqlı maraq kəsb edən əlaqələr bütün sahələrdə çox yaxşı şəkildə irəliləyir. Ölkələrimiz arasında qarşılıqlı anlaşma Qafqaz və Xəzər regionunda təhlükəsizlik üçün ən vacib amillərdən biridir"".
N.O.
www.oxu.az
"
"Prezident: Erməni təxribatının qurbanı olmuş övladlarımızın qanı yerdə qalmayacaqAzərbaycan prezidenti İlham Əliyev Azərbaycan Uşaqlarının IV Ümumrespublika Uşaq Forumunun iştirakçılarına təbrik məktubu yollayıb.
Oxu.Az-ın APA-ya istinadən xəbərinə görə, məktubu baş nazirin müavini Əli Əhmədov oxuyub.
Məktubda deyilir: “Hörmətli Forum iştirakçıları, əziz uşaqlar! Sizi Uşaqların IV Ümumrespublika Forumunun iştirakçılarını, eləcə də, ölkəmizin bütün uşaqlarını səmimi qəlbdən salamlayır, hamınıza ən xoş arzularımı çatdırır, hər birinizə can sağlığı, xoşbəxtlik və gələcək həyatınızda nailiyyətlər arzulayıram. Ümummilli lider Heydər Əliyevin “Uşaqlar bizim sevincimiz, xoşbəxtliyimiz, cəmiyyətimizin gələcəyidir. Ona görə də hər bir insanpərvər cəmiyyətdə uşaqlara daim qayğı göstərilməlidir” sözləri bir an belə unudulmadan ölkəmizdə uşaq hüquqlarının ən etibarlı şəkildə qorunması üçün zəruri şərait yaradılıb. 
Övladlarımızın yüksək mənəvi və sosial müdafiə mühitində böyüməsi, müasir standartlara uyğun, keyfiyyətli təhsilə, tibbi xidmətlərlə təmin edilməsi və xalqımızın milli dəyərlərə sadiq, mənən zəngin formalaşması Azərbaycan dövlətinin uşaqlarla bağlı ardıcıl siyasətinin başlıca  prinsipləridir.   
Uğurla icra olunan çoxsaylı sosial yönümlü layihələr də bu amala xidmət göstərir. Uşaqların müdafiəsi ölkə konstitusiyasında, qanunvericilik və normativ hüquqi aktlarla tənzimlənir. Siz uşaqlar xoşbəxtsiniz ki, yeni əsrə və yeni minilliyə müstəqil dövlət olaraq qədəm qoymuş ölkəmizdə dünyaya göz açmısınız. Bu ölkənin illərlə daha güclü, daha qüvvətli olması sizin gələcək xoşbəxt və firavan həyatınızın təminatı deməkdir. Azərbaycan sürətli inkişaf yolundadır. İndiki nəsil qüdrətli Azərbaycanı sizə etibar edəcək. Qətiyyətlə deyə bilərəm ki, siz istedadınızı və yaradıcılıq potensialınızı üzə çıxarmağınız üçün geniş imkanlara maliksiniz.
Dövlətimiz Azərbaycan-Ermənistan, Dağlıq Qarabağ münaqişəsi nəticəsində hüquqları kobud sürətdə pozulmuş qaçqın və məcburi köçkünlərimizin, onların uşaqlarının müdafiəsi naminə öz qüvvəsini səfərbər edib. Əminəm ki, düşmən təxribatının qurbanı olmuş məsum övladlarımızın qanı yerdə qalmayacaq, erməni təcavüzünə son qoyulacaq. Azərbaycanın haqq işi qalib gələcək və ədalət bərqərar olacaq. Ümidvaram ki, Forum çərçivəsində aparacağınız müzakirələr ölkəmizdə uşaqlarla bağlı dövlət siyasətinin layiqincə həyata keçirilməsi işinə öz töhfəsini verəcək”.
N.O.
www.oxu.az
"
"İlham Əliyevin bacısı oğlu hər kəsi heyrətləndirdi – VİDEOPrezident İlham Əliyevin bacısı oğlu, Azərbaycan Ağır Atletika Federasiyasının vitse-prezidenti Azər Əliyevin məşq zamanı çəkilmiş videogörüntüləri yayılıb.
Oxu.Az sosial şəbəkələrdə yayılmış görüntülərə istinadən xəbər verir ki, Azər Əliyev 180 kq çəkisi olan idman alətini (""ştanqa"") kürəyinə qoyaraq oturub-qalxma hərəkətlərini edir.

A.M.
www.oxu.az
"
"Lavrov Bakıda Qarabağ münaqişəsini müzakirə edəcəkRusiyanın xarici işlər naziri Sergey Lavrov bu gün azərbaycanlı həmkarı Elmar Məmmədyarovla danışıqlar aparacaq.
Oxu.Az xəbər verir ki, bu barədə TASS məlumat yayıb.
Görüşdə ikitərəfli əlaqələr və Dağlıq Qarabağ münaqişəsinin nizamlanması perspektivləri diqqət mərkəzində olacaq. 
""Regional və beynəlxalq problemlər haqqında danışacağıq. Həmçinin Ermənistan və Azərbaycan prezidentlərinin bu yaxınlardakı (16 oktyabrda, Cenevrədə - red) görüşündən sonra Dağlıq Qarabağ münaqişəsinin nizamlanması üzrə səylər çərçivəsində hansı səviyyəyə çatdığımızı müəyyənləşdirməyə çalışacağıq"", - deyə daha əvvəl Sergey Lavrov məlumat verib.
Görüşdən sonra hər iki nazirin iştirakı ilə birgə mətbuat konfransının keçiriləcəyi gözlənilir.
Xatırladaq ki, Rusiya XİN rəhbəri Sergey Lavrov dünən rəsmi səfərlə Azərbaycana gəlib.
N.O.
www.oxu.az
"
" İlham Əliyev: “Azərbaycan Dağlıq Qarabağ münaqişənin tezliklə nizamlanmasında son dərəcə maraqlıdır” “Biz ölkələrimizin dövlətlərarası münasibətlərindən çox məmnunuq. Bu münasibətlər praktiki olaraq bütün sahələri əhatə edir və çox yaxşı dinamikliyə malikdir. Dövlət başçıları səviyyəsində müntəzəm görüşlər keçirilir. Bu il bir neçə görüş keçirilib. Eləcə də xarici siyasət idarələrinin başçıları və müvafiq qurumların rəhbərləri mütəmadi olaraq görüşürlər”.
 
Oxu.Az APA-ya istinadən bildirir ki, bu sözləri Azərbaycan prezidenti İlham Əliyev  Rusiyanın xarici işlər nazirinin başçılıq etdiyi nümayəndə heyətini qəbul edərkən söyləyib.
 
Dövlət başçısı qeyd edib ki, bütün bunlar münasibətlərin yüksək səviyyədə olduğunu göstərir: “Biz artıq bunu çoxdandır strateji tərəfdaşlar arasında münasibətlər kimi səciyyələndiririk və əminəm ki, gələcəkdə əməkdaşlıq potensialını gücləndirəcəyik”
 
Azərbaycan prezidenti bildirib ki, iki ölkə arasında  ticarət dövriyyəsi, qarşılıqlı sərmayə qoyuluşu artıb: “Nəqliyyat sahəsində yeni imkanlar açılır. Biz bu istiqamətdə, energetika sahəsində fəal işləyirik. Əlbəttə, humanitar sahə də bizim ənənəvi əməkdaşlıq sahəsidir. Düşünürəm ki, bizim münasibətlərimiz bütün qonşular və tərəfdaşlar üçün nümunə ola bilər. Əlbəttə, bu gün həm də Ermənistan-Azərbaycan, Dağlıq Qarabağ münaqişəsinin nizama salınması ilə bağlı məsələlərdən danışacağıq. Azərbaycan bu münaqişənin tezliklə nizamlanmasında son dərəcə maraqlıdır. Əminəm ki, səfər, həmçinin münasibətlərimizin möhkəmlənməsi işində mühüm məqam olacaq”.
L.Ə.
www.oxu.az 
"
"Lavrov: Rusiya Azərbaycanla əldə olunmuş bütün razılaşmaları yerinə yetirmək məsələsinə sadiqdirRusiyanın xarici işlər naziri Sergey Lavrov Azərbaycan Prezidenti İlham Əliyevlə görüşündə prezident Vladimir Putinin salamlarını Azərbaycanın dövlət başçısına çatdırıb.
Oxu.Az xəbər verir ki, bu barədə Report Rusiya mətbuatına istinadən məlumat verib.
Qeyd edilir ki, bu barədə Azərbaycanda səfərdə olan XİN başçısı deyib.
“Siz bu yaxınlarda Tehranda Rusiya Federasiyasının prezidenti ilə görüşdünüz. Bu, noyabrın 1-də olub. O, sizə ən xoş salamlarını çatdırır. Böyük məmnuniyyətlə sizinlə əlaqələri xatırlayır"", - deyə Lavrov bildirib.
Nazirin sözlərinə görə, Rusiya Azərbaycanla əldə olunmuş bütün razılaşmaları yerinə yetirmək məsələsinə sadiqdir.
""Biz böyük məmnuniyyətlə ticarət dövriyyəsinin artmasını qeyd edirik. Bzim statistikaya görə, ilk doqquz ay ərzində bu göstərici 60 faizdən çox olub. Bu, bir neçə il əvvəl ticarət dövriyyəsinin enməsi tendensiyasını geri çevirmək və templəri artırmaq üçün ciddi addımdır"", - deyə S.Lavrov əlavə edib.
O, həmçinin bu il Stavropolda uğurla keçirilən regionalararası forumu da xatırladıb. Lavrov bildirib ki, Rusiya ATƏT-in Minsk qrupunun həmsədr ölkəsi kimi Dağlıq Qarabağ münaqişəsindən çıxış yolu tapmaqda və nizamlanmanın təmin edilməsində maraqlıdır.
L.Ə.
www.oxu.az 
"
"İlham Əliyev Rusiyanın xarici işlər nazirinin başçılıq etdiyi nümayəndə heyətini qəbul edib - VİDEORusiyanın xarici işlər naziri Sergey Lavrov Bakıya səfərə gəlib.
Oxu.Az AZƏRTAC-a istinadən bildirir ki, Azərbaycan Respublikasının Prezidenti İlham Əliyev noyabrın 19-da Rusiya Fedeasiyasının xarici işlər naziri Sergey Lavrovun başçılıq etdiyi nümayəndə heyətini qəbul edib.

L.Ə.
www.oxu.az 
"
" Sergey Lavrov Bakıya səfərə gəlibRusiyanın xarici işlər naziri Sergey Lavrov Bakıya səfərə gəlib.
Oxu.Az APA-ya istinadən xəbər verir ki, bu gün S. Lavrovun Azərbaycan prezidenti görüşü gözlənilir.
Görüşdə ikitərəfli münasibətlər və Dağlıq Qarabağ münaqişəsinin tənzimlənməsi perspektivləri müzakirə olunacaq. Sabah S. Lavrov azərbaycanlı həmkarı Elmar Məmmədyarovla görüşəcək. Görüşdən sonra mətbuat üçün birgə bəyanat olacaq.  
Rusiya xarici işlər naziri sabah ADA Universitetində tələbələrlə də görüşəcək, mühazirə oxuyacaq. 
L.Ə.
www.oxu.az 
"
"Rusiya, İran və Türkiyənin XİN başçıları Antalyada bütün məsələlər üzrə razılığa gəldilərRusiya, İran və Türkiyənin xarici işlər nazirləri Antalyada bütün məsələlərlə bağlı razılıq əldə ediblər.
Oxu.Az Report-a istinadən xəbər verir ki, bunu Rusiyanın XİN rəbəri Sergey Lavrov deyib.
Lavrov bildirib ki, sözügedən üç ölkənin baş qərargah rəisləri noyabrın 22-də Soçidə keçiriləcək sammit öncəsi görüşərək Suriyada deeskalasiya zonalarının işinin detallarını müzakirə edəcəklər.
""Rusiya, Türkiyə və İranın baş qərargah rəisləri də noyabrın 22-də Soçidə keçiriləcək sammitə hərbi xətt üzrə hazırlıq qismində öz görüşlərini keçirəcəklər"", - deyə o əlavə edib.
A.M.
www.oxu.az
"
"Bu gün Türkiyə, Rusiya və İran xarici işlər nazirlərinin görüşü keçiriləcəkBu gün Antalyada Türkiyə, Rusiya və İran xarici işlər naziri Mövlud Çavuşoğlu, Sergey Lavrov və Məhəmməd Cavad Zərifin görüşü keçiriləcək.
Oxu.Az-ın RİA Novosti-yə istinadən verdiyi məlumata görə, görüşün əsas mövzusu Suriya böhranının tənzimlənməsi olacaq.
Üç ölkənin xarici işlər nazirləri bu formatda ilk dəfə bu ilin dekabrında Moskvada görüşüb və Suriya böhranının tənzimlənməsi üzrə prosesin canlandırılması barədə razılığa gəliblər. Bir ay sonra isə Qazaxıstanın paytaxtında Astana formatı start götürüb. Bu formatın iştirakçıları qarant ölkələr qismində Türkiyə, Rusiya və İran, digər tərəfdən Suriya hökuməti və silahlı müxalifətdir. Doqquz ay ərzində Astana danışıqlarının 7 raundu keçirilib, nəticədə Suriyanın cənub-qərbində, Şərqi Qutada, Hums şəhərində və İdlib vilayətində təhlükəsiz zonaların yaradılması barədə qərar verilib.
A.M.
www.oxu.az
"
"Aİ-nin xüsusi nümayəndəsi Bakıya səfər edəcəkAvropa İttifaqının Cənubi Qafqaz və Gürcüstan üzrə xüsusi nümayəndəsi Toivo Klaar yaxın zamanlarda Bakıya səfər edəcək.
Oxu.Az-ın xəbərinə görə, bu barədə APA-ya Avropa İttifaqının mətbuat ofisindən məlumat verilib.
Bildirilir ki, T. Klaar Bakı, İrəvan və Tbilisiyə səfər etməyi planlaşdırır. Səfər Gürcüstandan başlayacaq. O gələn həftə Gürcüstanda Cenevrə Beynəlxalq Müzakirələri həmsədrlərinin hazırlıq məsləhətləşmələrində iştirak edəcək.
S.B.
www.oxu.az
"
"Prezident təhsil və KİV işçilərini mükafatlandırdıAzərbaycan prezidenti İlham Əliyev “Əməkdar jurnalist” fəxri adının verilməsi haqqında sərəncam imzalayıb.
Oxu.Az-ın məlumatına görə, Azərbaycanda kütləvi informasiya vasitələrinin inkişafındakı xidmətlərinə görə Quliyev Səlahəddin Məlik oğlu və Paşayev Hüseyn Məmməd oğluna “Əməkdar jurnalist” fəxri adı verilib. 
Dövlət başçısının digər sərəncamı ilə Hacıyev Allahverdi Şəmistan oğlu və Hacıyev Hacan Qulu oğluna Azərbaycan Respublikasında təhsilin inkişafındakı xidmətlərinə görə “Əməkdar müəllim” fəxri adı verilib. 
S.B.
www.oxu.az
"
"İlham Əliyev bir qrup şəxsi təltif edib – SİYAHIAzərbaycan prezidenti İlham Əliyev Azərbaycanın ictimai-siyasi həyatında fəal iştirak edən bir qrup şəxsin təltif edilməsi haqqında sərəncam imzalayıb.
Oxu.Az-ın məlumatına görə, aşağıdakı şəxslər Azərbaycan Respublikasının ictimai-siyasi həyatında fəal iştirakına görə aşağıdakı şəxslər təltif edilib:
 
“Şöhrət” ordeni ilə
Əsgərov Ağabəy Məmməd oğlu
1-ci dərəcəli “Vətənə xidmətə görə” ordeni ilə
Novruzov Siyavuş Dünyamalı oğlu
3-cü dərəcəli “Vətənə xidmətə görə” ordeni ilə
Bayramov Munis Məmməd oğlu
Əliyev Vilayət Hüseyn oğlu
Fərzəliyev Abdin Ələsgər oğlu
Kazımov Mirkazım Məhəmməd oğlu
Qocayev Xeyrəddin Sayəddin oğlu
Mirzəzadə Aydın Böyükkişi oğlu
“Tərəqqi” medalı ilə
Abbasəliyev Mahir Ziyad oğlu
Abbasov Bəxtiyar Abbas oğlu
Abdullayeva Şəhla Əhməd qızı
Ağayev Nazim Əsəd oğlu
Ağayev Səfa Malik oğlu
Aslanov Aslan Əli oğlu
Axundov Əziz Qəni oğlu
Balabəyov Mehdi Eyyub oğlu
Cahangirov Asif Baxış oğlu
Cəbiyev Rizvan İsrafil oğlu
Əhmədov Namiq Məcid oğlu
Əkbərov Sədrəddin Hüseyn oğlu
Əliyev Vahid Surxay oğlu
Əliyev Yaqub Canəhməd oğlu
Əliyeva Aytac Pərviz qızı
Əsgərov Akif Qaçay oğlu
Əsgərov Nəbi Ələsgər oğlu
Fərəcov Ədalət Nurulla oğlu
Gülməmmədov Rəfael Şirməmməd oğlu
Haqverdiyev Allahverdi Sərxan oğlu
Həsənov Həsən Yusub oğlu
Hüseynov Əli Abbas oğlu
Hüseynov Heydər Museyib oğlu
Hüseynova Afət Ələddin qızı
İlyasov Musa Xanlar oğlu
İsmayılov Əjdər Tağı oğlu
Məmmədov Ramin Ələmşah oğlu
Mirxaslı Mirsüleyman Mirismayıl oğlu
Musayev Əlişir Veys oğlu
Qasımov Arif Mikayıl oğlu
Quliyev Novruz Məhəmməd oğlu
Səmədov Abbas Abbas oğlu
Seyidov Vüqar Səməndər oğlu
Tağıyev Təmraz Tağı oğlu
Tatarov Ramiz Cahangir oğlu
Vahabov Rizvan Əkbər oğlu
Vəliyev Misirxan İzzət oğlu
Xudadanov Araz Tofiq oğlu
“Dövlət qulluğunda fərqlənməyə görə” medalı ilə
Quliyeva Samirə Orucqulu qızı
Şıxəliyev Lütvəli İbrahim oğlu.
S.B. 
www.oxu.az
"
"Avropa azərbaycanlılarının Qarabağ forumu keçiriləcəkMilli Məclisin deputatları Rövşən Rzayev və Azər Kərimli “Avropa Azərbaycanlılarının Qarabağ Forumu”nda iştirak etmək üçün sabah Belçikanın paytaxtı Brüsselə yola düşəcəklər.
Parlamentin mətbuat xidmətindən Oxu.Az-a verilən məlumata görə, toplantıda Türkiyə, Moldova, Gürcüstan, İraq, bir sıra Avropa ölkələrinin parlamentariləri iştirak edəcəklər.
Forumda Dağlıq Qarabağ münaqişəsinin tarixi, yaranma səbəbləri, həlli istiqamətində Ermənistanın törətdiyi maneələr barədə məlumat veriləcək, Xocalı soyqırımının tanıdılmasında Avropadakı Azərbaycan diaspor təşkilatlarının birgə fəaliyyət planı ilə bağlı müzakirələr aparılacaq.
Səfər noyabrın 21-də başa çatacaq.
S.B.
www.oxu.az
"
"İlham Əliyevlə bağlı kitabın 46-cı cildi çap olunduQafqaz bizim ümumi evimizdir, böyük bir ailə, vahid orqanizmdir. Etimad tədbirlərini gücləndirmək, Qafqazda sabitliyi, təhlükəsizliyi möhkəmlətməyə çalışmaq, bu məsələlər üzərində işləmək çox vacibdir. Biz öz tərəfimizdən regionda təhlükəsizliyin və sabitliyin möhkəmlənməsinə bundan sonra da töhfə verəcəyik. Hesab edirəm ki, burada əsas amil Yer kürəsinin Qafqaz kimi gözəl guşəsində məskunlaşan bütün xalqlar arasında münasibətlərdir. Dini liderlərin bir yerə toplaşması, müzakirələr aparması, əməkdaşlıq formatına malik olması çox vacibdir. Çünki sizin sözünüzü bizim bütün xalqlar, bütün vətəndaşlar eşidir və hörmətli ağsaqqallar kimi, sizdən çox şey asılıdır.
Oxu.Az-ın məlumatına görə, “İlham Əliyev. İnkişaf - məqsədimizdir” çoxcildliyinin 46-cı kitabında yer alan bu fikirləri dövlətimizin başçısı Qafqaz Xalqları Ali Dini Şurasının Bakıda keçirilmiş hesabat konfransının iştirakçıları ilə görüşündə söyləyib.
Azərbaycan Respublikası Prezidenti Administrasiyasının rəhbəri akademik Ramiz Mehdiyevin buraxılışına məsul olduğu “İlham Əliyev. İnkişaf - məqsədimizdir” çoxcildliyinin 46-cı kitabında toplanan materiallar 2011-ci ilin mayından iyul ayınadək olan dövrü əhatə edir.
Bu kitab Prezident İlham Əliyevin 9 May – Qələbə bayramı münasibətilə Bakıda təntənəli mərasimdə iştirakına dair materialla başlayır.
Nəşrin 46-cı kitabında dövlətimizin başçısının həyata keçirdiyi uğurlu xarici siyasətinə, iqtisadi potensialın möhkəmlənməsinə, ordu quruculuğuna, regionların sosial inkişafının təmin olunmasına, cəmiyyətimizin demokratikləşdirilməsi istiqamətində önəmli nailiyyətlərə və ictimai-siyasi həyatın digər sahələrinə dair nitqləri, çıxışları, tövsiyələri öz əksini tapıb.
Bu cilddə Prezident İlham Əliyevin ölkəmizə rəsmi səfərə gələn Çexiya, Fələstin dövlətlərinin, habelə dövlətimizin başçısının Serbiyaya, Sloveniyaya rəsmi, İtaliyaya, Belçika Krallığına, Rusiya Federasiyasının Tatarıstan Respublikasına işgüzar səfərlərinə, bu ölkələrin dövlət və hökumət başçıları ilə apardığı danışıqlara, imzalanan sənədlərə və mətbuata bəyanatlarına dair materiallar toplanıb. Azərbaycan Prezidenti bütün görüş və danışıqlarda diqqəti Ermənistanın işğalçılıq siyasətinə yönəldib, dünya ictimaiyyətini regionun inkişafına əngəl olan Dağlıq Qarabağ münaqişəsinin beynəlxalq hüququn norma və prinsipləri çərçivəsində həllinə dəstək olmağa çağırıb.
Dövlətimizin başçısının Azərbaycana səfər etmiş Fransa, ABŞ, Gürcüstan, İran, Britaniya, Rusiya, Türkiyə, Norveç və digər ölkələrin, ISESCO, ATƏT, BMT, Avropa İttifaqı, Avropa Parlamenti, NATO, Dünya Bankı, Avstriyanın OMV şirkəti və digər nüfuzlu qurumların yüksək vəzifəli şəxslərini qəbul etməsinə dair materiallar da nəşrin bu cildində yer alıb.
Kitaba, həmçinin Prezident İlham Əliyevin Bakı Sərgi Mərkəzində XVIII Beynəlxalq “Xəzər neft, qaz, neft emalı və neft kimyası” sərgi və konfransının açılış mərasimində, Azərbaycanın dövlət müstəqilliyinin bərpasının 20-ci və Silahlı Qüvvələrin yaradılmasının 93-cü ildönümləri münasibətilə təntənəli hərbi paradda, Dünya Azərbaycanlılarının III Qurultayında nitqləri, “Bakı ürək günləri” Beynəlxalq Konqresinin iştirakçılarına müraciəti daxil edilib.
Nəşrin bu cildində dövlətimizin başçısının Sumqayıt şəhərinə səfərinə, Bakıda aparılan abadlıq-quruculuq işləri ilə tanışlığına, ictimaiyyətlə görüşlərinə dair materiallar əksini tapıb, habelə kütləvi informasiya vasitələrinə müsahibələri yer alıb.
Kitaba “Qeydlər”, “Şəxsi adlar”, “Coğrafi adlar” göstəriciləri daxil edilib.
“Azərnəşr” tərəfindən buraxılan 46-cı kitabın hazırlanmasında Azərbaycan Dövlət İnformasiya Agentliyinin (AZƏRTAC) materiallarından istifadə olunub.
S.B.
www.oxu.az
"
"“Bakı Prosesi”nin ildönümü ilə bağlı SƏRƏNCAMAzərbaycan prezidenti İlham Əliyev “Bakı Prosesi”nin 10-cu ildönümünün qeyd edilməsi haqqında sərəncam imzalayıb.
Oxu.Az-ın məlumatına görə, Mədəniyyət və Turizm Nazirliyinə aidiyyəti dövlət qurumları ilə birlikdə və tərəfdaş beynəlxalq təşkilatların təklifləri nəzərə alınmaqla, “Bakı Prosesi”nin 10-cu ildönümünün qeyd edilməsinə dair tədbirlər planını hazırlayıb həyata keçirmək tapşırılıb.
Ümumdünya Mədəniyyətlərarası Dialoq Forumu və Bakı Beynəlxalq Humanitar Forumu iki ildən bir keçiriləcək. Mədəniyyət və Turizm Nazirliyi həmin forumlarla bağlı tədbirlər üzrə əlaqələndirici orqan müəyyən edilib.
www.oxu.az
"
"Prezident Oman sultanını təbrik etdiPrezident İlham Əliyev Oman sultanı Qabus bin Səidə təbrik məktubu göndərib.
Oxu.Az-ın məlumatına görə, məktubda deyilir: ""Oman Sultanlığının milli bayramı münasibətilə Sizə və Sizin simanızda bütün xalqınıza öz adımdan və Azərbaycan xalqı adından ən səmimi təbriklərimi yetirirəm.
Belə bir xoş gündə Sizə möhkəm cansağlığı və xoşbəxtlik, dost Oman xalqına daim əmin-amanlıq və firavanlıq diləyirəm"".
www.oxu.az
"
"İlham Əliyev latviyalı həmkarına məktub göndərdiAzərbaycan prezidenti İlham Əliyev latviyalı həmkarı Raymonds Veyonisə məktub göndərib.
Oxu.Az-ın məlumatına görə, dövlət başçısının məktubunda deyilir:
“Hörmətli cənab Prezident, Latviya Respublikasının milli bayramı – Müstəqillik Günü münasibətilə Sizi və xalqınızı öz adımdan və Azərbaycan xalqı adından səmimi qəlbdən təbrik edirəm. İnanıram ki, Azərbaycan ilə Latviya arasındakı ənənəvi dostluq münasibətlərinin, qarşılıqlı faydalı əməkdaşlığın inkişafı bundan sonra da xalqlarımızın mənafelərinə xidmət edəcək. Bu əlamətdar gündə Sizə möhkəm cansağlığı, işlərinizdə uğurlar, dost Latviya xalqına daim sülh və rifah arzulayıram”.
www.oxu.az
"
"Azərbaycanda özəl və bələdiyyə peşə məktəbləri yaradılacaqAzərbaycanda mülkiyyət formasına görə üç cür peşə təhsili müəssisəsi fəaliyyət göstərə biləcək.
Oxu.Az-ın APA-ya istinadla məlumatına görə, yeni hazırlanmış “Peşə təhsili haqqında” qanun layihəsinin 10-cu (Peşə təhsili) maddəsinə görə, Azərbaycan Respublikasında mülkiyyət formasına görə dövlət, bələdiyyə və özəl peşə təhsili müəssisələrinin fəaliyyət göstərməsi nəzərdə tutulur.
Bütün peşə təhsili müəssisələrində isə tədrisin yalnız əyani formada keçirilməsinə icazə veriləcək.
Mülkiyyət formasından asılı olmayaraq, bütün peşə təhsili müəssisələrində hüquqi təminat eyni olacaq.
Qanun layihəsi Milli Məclisin plenar iclasına tövsiyə olunub. 
www.oxu.az
"
"Lavrov Bakıya gəlir - Səfər proqramıRusiya Federasiyasının xarici işlər naziri Sergey Lavrov 19-20 noyabr tarixlərində Azərbaycan Respublikasında rəsmi səfərdə olacaq.
Bu barədə Oxu.Az-a Azərbaycan XİN-nin mətbuat xidmətindən məlumat verilib.
Səfər çərçivəsində nazir Sergey Lavrovun xarici işlər naziri Elmar Məmmədyarov və digər yüksək rəsmi şəxslərlə görüşü nəzərdə tutulub.
Görüşdən sonra hər iki nazirin iştirakı ilə birgə mətbuat konfransı keçiriləcək. 
Qeyd edək ki, Azərbaycanın xarici işlər naziri Elmar Məmmədyarov 28 aprel 2017-ci il tarixində Rusiya Federasiyasında işgüzar səfərdə olub.
N.О.
www.oxu.az
"
"Əməkdaşlıq komitəsinin iclası gələn il olacaq""Avropa İttifaqı ilə Azərbaycan arasında əməkdaşlıq üzrə sonuncu alt komitənin iclası dekabr ayında Brüsseldə keçirilməlidir”.
Oxu.Az-ın məlumatına əsasən, bu sözləri APA-ya açıqlamasında xarici işlər nazirinin müavini Mahmud Məmmədquliyev deyib.
O bildirib ki, artıq 3 alt komitənin iclası keçirilib: “Yalnız Humanitar və sosial məsələlər üzrə alt komitənin iclası qalıb. Ondan sonra alt komitələr bitəcək və Əməkdaşlıq Komitəsinin iclası olacaq. Əməkdaşlıq komitəsinin iclası gələn il olacaq"".
N.O.
www.oxu.az
"
"""Rəşadət” ordeni təsis edildiMilli Məclisin bu gün keçirilən iclasında Azərbaycan silahlı qüvvələri üçün yeni “Rəşadət” ordeni təsis edilməsi ilə bağlı layihə müzakirə olunub.
Oxu.Az APA-ya istinadla xəbər verir ki, ordenin təsdiq olunması ilə bağlı layihə prezident İlham Əliyev tərəfindən Milli Məclisə təqdim olunub.
Layihəyə görə, “Rəşadət” ordeni Azərbaycan Respublikası Silahlı Qüvvələrində hərbi qulluqçulara aşağıdakı xidmətlərinə görə təqdim olunacaq:
- Əhəmiyyətli və ya strateji ərazinin, yaşayış məntəqəsinin, rayonun və ya şəhərin düşmən işğalından azad olunması ilə nəticələnmiş döyüş əməliyyatları zamanı hərbi hissə və birləşmələrə yüksək peşəkarlıqla rəhbərlik etdiklərinə görə;
- Azərbaycanın müstəqilliyinin, ərazi bütövlüyünün və təhlükəsizliyinin təmin edilməsində xüsusi xidmətlərinə görə;
- Fövqəladə hallarda və ya ekstremal şəraitdə insanların xilas edilməsində xüsusi xidmətlərinə görə;
- Dövlət sərhədinin mühafizəsinin təmin edilməsində xüsusi xidmətlərinə görə və sair bu kimi xidmətlərə görə verilir.
Layihədə bildirilir ki, “Rəşadət” ordeninin 3 dərəcəsi var. 1-ci dərəcəli “Rəşadət” ordeni ən yüksək dərəcədir. Layihə səsə qoyularaq qəbul olunub.
E.Ə.
www.oxu.az
"
"Azərbaycan XİN yenidən Booking.com-u ittiham edirHollandiya ərazisində qeydiyyatda olan Booking.com qanunsuz fəaliyyətini yenidən bərpa edib və Azərbaycanın işğal olunmuş ərazilərindən mehmanxana sifarişlərini həyata keçirməyə başlayıb.
Bunu Oxu.Az-a Booking.com vasitəsilə Azərbaycanın işğal olunmuş ərazilərindən mehmanxana sifarişi ilə əlaqədar XİN-nin mətbuat xidmətinin rəhbəri Hikmət Hacıyev deyib.
O bildirib ki, Azərbaycan XİN və Mədəniyyət və Turizm Nazirliyinin ciddi etirazından sonra internet vasitəsilə mehmanxana sifarişlərini həyata keçirən Booking.com Azərbaycanın Ermənistan silahlı qüvvələri tərəfindən işğal olunmuş ərazilərində qanunsuz mehmanxana sifarişlərini dayandırmışdı: ""Apardığımız araşdırmalar nəticəsində müəyyən olunub ki, Hollandiya ərazisində qeydiyyatda olan Booking.com qanunsuz fəaliyyətini yenidən bərpa edib və Azərbaycanın işğal olunmuş ərazilərindən mehmanxana sifarişlərini həyata keçirməyə başlayıb. Booking.com şirkəti tərəfindən Azərbaycanın işğal olunmuş ərazilərinin turizm məntəqəsi kimi təşviq edilməsi və orada mehmanxana sifarişlərinin həyata keçirilməsi beynəlxalq hüququn norma və prinsipləri, Ümumdünya Turizm Təşkilatının Nizamnaməsi, Turizmə dair Qlobal Etik Məcəllə, ÜTT-nin İcraiyyə Şurasının müvafiq qərar və tövsiyələrinə köklü şəkildə ziddir"".
XİN rəsmisi qeyd edib ki, bir milyondan artıq azərbaycanlıya qarşı qanlı etnik təmizləmənin törədildiyi işğal olunmuş ərazilərin turizm məntəqəsi kimi təşviq edilməsi və mehmanxana rezervasiyasının həyata keçirilməsi hər hansı mənəvi çərçivələrə də sığmır: ""Azərbaycanın işğal olunmuş əraziləri qanuni beynəlxalq pul köçürmə əməliyyatları üçün qapalı olduğu halda, booking.com üzərindən onlayn ödənişlər edilərək işğal olunmuş ərazilərdə mehmanxana rezervasiyası və booking.com-un bundan qazanc əldə etməsi qanunsuz beynəlxalq ödəmə əməliyyatları və çirkli pulların yuyulması anlamına da gəlir. Təəssüf edirik ki, korporativ biznes etik qaydalarına zidd olaraq bu kimi davranış ilə şirkət özü haqqında qeyri-ciddi təəssürat yaradır və öz nüfuzuna xələl gətirir. Məsələ ilə əlaqədar XİN və MvTN tərəfindən əlaqələndirilmiş şəkildə müvafiq tədbirlər görülür. Hollandiyadakı Səfirliyimizə də təlimat göndərilib"".
N.O.
www.oxu.az
"
"Oqtay Əsədov: Rasim Balayevin xəstəliyi məsələsi diqqətdə saxlanılacaq“Mədəniyyətimizə töhfə verən Rasim Balayev haqqında danışmaq istəyirəm. O, elə bir sənətkardır ki, Babəki, Nəsimini filmlərdə canlandırıb. O, dərman almağa pul tapmır. Üzümü tuturam Səhiyyə Nazirliyinə, Mədəniyyət Nazirliyinə, ona niyə kömək etmirlər?!”
Oxu.Az-ın Report-a istinadən xəbərinə görə, bunu Milli Məclisin bu gün keçirilən plenar iclasında deputat, xalq artisti Zeynəb Xanlarova deyib.
O, aktyora kömək olunmasını xahiş edib: “Xahiş edirəm, ona kömək etsinlər. Onun aldığı pulun miqdarı nə qədərdir ki?! Pulu çatmır dərmanların hamısını almağa...”
MM sədri Oqtay Əsədov isə deyib ki, bu məsələ diqqətdə saxlanılacaq.
N.O.
www.oxu.az
"
"İlham Əliyev Özbəkistan baş nazirinin müavinini qəbul edib - YENİLƏNİBAzərbaycan prezidenti İlham Əliyev Özbəkistan baş nazirinin müavini Alişer Sultanovu qəbul edib. 
Oxu.Az-ın məlumatına görə, A. Sultanov bildirib ki, Özbəkistan prezidenti Şavkat Mirziyoyev Azərbaycan prezidenti ilə keçirdikləri görüşləri daim böyük məmnunluqla xatırlayır və İlham Əliyevin xalqın böyük oğlu olduğunu deyir.
O qeyd edib ki, Özbəkistan prezidenti ikitərəfli münasibətlərimizin inkişafı ilə bağlı imkanlardan tam istifadə edilməsini zəruri sayır. O bildirib ki, Özbəkistan prezidenti Azərbaycana səfərini səbirsizliklə gözləyir və bu səfərin səmərəli və məhsuldar keçməsi üçün fəal hazırlıq işləri aparılır. Bu yaxınlarda istifadəyə verilən Bakı-Tbilisi-Qars dəmir yolu barədə danışan A. Sultanov layihənin regionda mühüm əhəmiyyətə malik olduğunu vurğulayıb.
Prezident İlham Əliyev xoş sözlərə görə minnətdarlığını bildirərək, Özbəkistan prezidenti ilə keçirdiyi görüşlərdən məmnunluğunu ifadə edib. Dövlət başçısı ölkələrimiz və xalqlarımız arasında qardaşlıq münasibətlərinin ortaq tarix, mədəni və dil amillərinə əsaslandığını vurğulayıb. Prezident İlham Əliyev siyasi əlaqələrin yüksək səviyyədə olduğunu deyərək, dövlət başçıları arasında qarşılıqlı etimadın və beynəlxalq strukturlarda qarşılıqlı dəstəyin olmasının əhəmiyyətini qeyd edib. Dövlət başçısı, eyni zamanda, ticarət dövriyyəsi, energetika, nəqliyyat və digər sahələrdə əməkdaşlığın genişləndirilməsi üçün səylərin artırılmasının vacibliyini bildirib.
***
11:17
Prezident İlham Əliyev noyabrın 17-də Özbəkistan Respublikasının bbaş nazirinin müavini Alişer Sultanovu qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.








N.O.
www.oxu.az
"
"UNİCEF-in regional direktoru Azərbaycana səfər edəcəkUNİCEF-in Avropa və Mərkəzi Asiya üzrə regional direktoru Afşan Xan ilk dəfə Azərbaycana səfər edəcək.  
Oxu.Az məlumat verir ki, UNİCEF-in Azərbaycandakı nümayəndəliyindən APA-ya verilən xəbərə görə, səfər 20-22 noyabr tarixində baş tutacaq. 
A. Xan yüksək vəzifəli dövlət məmurları, ictimaiyyət nümayəndələri və gənclərlə görüşəcək. 
Noyabrın 20-də qonaq Ailə, Qadın və Uşaq Problemləri üzrə Dövlət Komitəsi, Heydər Əliyev Fondu və UNİCEF tərəfindən birgə təşkil olunacaq IV Milli Uşaq Forumunun açılışında iştirak edəcək. 
A. Xan uşaqlara qoyulan investisiya, dayanıqlı iqtisadi inkişafa dəstək barədə danışacaq.
N.O.
www.oxu.az
"
"Brayza: Dağlıq Qarabağ ABŞ və Rusiyanın əməkdaşlığına nümunədirDağlıq Qarabağ və terrorizmlə mübarizə ABŞ və Rusiyanın mütləq əməkdaşlığına nümunədir.
Oxu.Az-ın məlumatına əsasən, bu barədə ""RİA Novosti"" xəbər agentliyinə Avropa və Avrasiya üzrə Dövlət katibinin köməkçisinin sabiq müavini Metyu Brayza bildirib.
“Bizim Gürcüstandakı münaqişəyə (2008-ci ildə Cənubi Osetiya və Abxaziya - red.) yanaşmamız tam ziddir, lakin eyni zamanda, biz Dağlıq Qarabağ və terrorizmlə mübarizə məsələlərində tam əməkdaşlıq edirik”, - deyə Brayza bildirib.
Qeyd edək ki, Metyu Brayza ABŞ-ın Azərbaycandakı səfiri, ATƏT-in Minsk qrupunun həmsədri olub.
N.O.
www.oxu.az
"
"Gənclər Fondunun dəstəyi ilə Aprel Qəhrəmanları gənclərə tanıdılır“Resurs” Gənclərin İnkişafı İctimai Birliyi tərəfindən Azərbaycan Respublikasının Prezidenti yanında Gənclər Fondunun maliyyə dəstəyi ilə “Aprel döyüşləri qəhrəmanlarının tanıdılması” layihəsinin icrasına start verilib.
Oxu.Az xəbər verir ki, layihənin məqsədi 2015-ci ilin Aprel döyüşlərində ölkəmizin ərazi bütövlüyü uğrunda şücaət göstərmiş qəhrəmanlarımızın yetişməkdə olan gənc nəslə tanıdılması və onların həyatı, keçdiyi böyük və şərəfli döyüş yolları, göstərdiyi igidliklər haqqında ətraflı məlumatlar verməkdən ibarətdir.
İşğal altında olan torpaqlarımızın azad edilməsi məqsədilə cəmiyyət üzvlərinə vətənpərvərlik hisslərinin aşılanması, Milli Qəhrəmanların təbliğ edilərək tanıdılması, xalqımızın Ali Baş Komandanın əmrinə daim hazır olmaları üçün təbliğat işlərinin aparılması dövlət və hökumət orqanları ilə yanaşı, ictimai birliklərin də üzərinə böyük vəzifələr qoyur. Ən yeni tariximizin şanlı səhifəsi olan Aprel döyüşlərində iştirak etmiş, şəhid olmuş qəhramanların gənc nəslə tanıdılması bu baxımdan çox mühüm əhəmiyyət kəsb edir.
Layihə çərçivəsində keçiriləcək kütləvi tədbirlər zamanı Aprel döyüşlərində bilavasitə iştirak etmiş qəhrəmanlarımızla canlı ünsiyyət təşkil ediləcək, onlar haqqında çəkilmiş qısa filmlər nümayiş etdiriləcəkdir. Tədbirlərdə gənc nəslin nümayəndələrinin, o cümlədən dövlət orqanlarının məsul əməkdaşlarının, digər QHT və KİV nümayəndələrinin iştirakı təmin ediləcəkdir. Layihənin gedişatı haqqında mütəmadi olaraq mətbuat vasitəsilə ictimaiyyətə məlumat veriləcəkdir.
www.oxu.az
"
"Azərbaycan YUNESKO-nun vitse-prezidenti seçildiYUNESKO-nun mənzil qərargahında qurumun Ümumdünya İrs Komitəsinin növbədənkənar sessiyası keçirilib. Sessiyada komitəyə seçilmiş 12 yeni üzv ölkə də iştirak edib. Xatırladaq ki, Azərbaycan 2015-ci ildə dörd il müddətinə bu komitəyə üzv seçilib.
Oxu.Az Azərtac-a istinadən xəbər verir ki, növbədənkənar sessiyada Azərbaycan növbəti il üçün komitənin vitse-prezidenti seçilib. Bəhreyn, Braziliya, İspaniya, Zimbabve və Çin ilə yanaşı, komitənin Bürosuna üzv olub.
İrs Komitəsinin növbəti il üçün sədri Bəhreyn seçilib. Gələn il komitənin 42-ci sessiyasının Bəhreynin paytaxtı Manama şəhərində keçirilməsi planlaşdırılır.
Ümumdünya İrs Komitəsi 1972-ci il mədəni və təbii abidələrin mühafizəsi üzrə YUNESKO Konvensiyasının effektiv icrası, mədəni və təbii abidələrin Dünya İrs Siyahısına daxil edilməsi, eləcə də, bu abidələrin mühafizəsi və mədəni irsin qorunması üzrə digər önəmli qərarların verilməsinə cavabdeh olan təşkilatın önəmli qurumudur.
Ölkəmizin Büroya seçilməsi komitənin yuxarıdakı məsələlərlə bağlı qərarlarında, eləcə də, komitə sessiyalarının gündəliyinin formalaşdırılmasında yaxından iştirak etmək imkanı yaradır.
Qeyd edək ki, Azərbaycanın iki mədəni abidəsi - 2000-ci ildə İçərişəhər, 2007-ci ildə isə Qobustan qoruğu Ümumdünya İrs Komitəsi tərəfindən bu mötəbər siyahıya daxil edilib. Hazırda ölkəmiz tərəfindən yeni abidələrin bu siyahıya daxil edilməsi istiqamətində fəal iş aparılır.
N.O.
www.oxu.az
"
"Ərdoğan: Putin Dağlıq Qarabağ probleminin həllində çox da ümidli deyil - VİDEOTürkiyə prezidenti Rəcəb Tayyib Ərdoğan Sooçiyə səfəri zamanı rusiyalı həmkarı Vladimir Putin ilə Ermənistan-Azərbaycan, Dağlıq Qarabağ münaqişəsini müzakirə etdiyini bildirib.
Oxu.Az ""Report""a istinadla xəbər verir ki, bunu o, yerli ""Star"" nəşrinə müsahibəsində deyib.
""Cənab Putin ilə Dağlıq Qarabağ məsələsini müzakirə etdik. Rusiyanın Ermənistan üzərində də çəkisi var. [İşğal olunmuş] yeddi rayondan beşi ilə bağlı daha əvvəl çıxan qərar (BMT-nin erməni işğalına son qoyulması ilə bağlı qərarı) var. Bu qərarlara əməl edilməsinin vacibliyi üzərində dayandıq. Putin məsələyə müsbət baxır, amma görürəm ki, çox ümidli deyil. Tərəflərin mövqeyi səbəbindən onun ümidsiz olduğunu gördüm"", – deyə Türkiyə prezidenti bildirib.

A.S.
www.oxu.az
"
"Ramazan Kadırovdan edam təklifi Çeçenistan rəhbəri Ramazan Kadırov bəyan edib ki, terror təşkilatlarına başqalarını cəlb edərək, öz ""əl altılarına"" çevirənlərə qarşı terrorçular kimi ən ağır cəza tətbiq edilməlidir.
Oxu.Az-ın Trend-in məlumatına görə, Çeçenistan rəhbəri bu barədə özünün ""Instagram"" səhifəsində yazıb.
R.Kadırov vurğulayıb: ""Terror təşkilatlarına cəlb etməyə görə günahkar şəxslər terrorçular kimi ən ağır cəza ilə cəzalandırılmalıdırlar, hətta güllələnməlidirlər.
A.S.
www.oxu.az
 
"
"Kəmaləddin Heydərov Moldova daxili işlər naziri ilə görüşdüAzərbaycanın fövqəladə hallar naziri, general-polkovnik Kəmaləddin Heydərov bu gün Moldova Respublikasının daxili işlər naziri Aleksandr Jizdanın başçılıq etdiyi nümayəndə heyəti ilə görüşüb.
FHN-in mətbuat xidmətindən Oxu.Az-a verilən məlumata görə, nazir Kəmaləddin Heydərov nazirliyin fövqəladə halların qarşısının alınması və nəticələrinin aradan qaldırılması sahəsində beynəlxalq əməkdaşlığa böyük önəm verdiyini diqqətə çatdırıb.
Beynəlxalq təşkilatlar tərəfindən həyata keçirilmiş layihələrdə dost Moldova Respublikasının müvafiq qurumları ilə birgə fəaliyyət göstərdiklərini xatırladan nazir ikitərəfli münasibətlərin inkişaf etdirilməsinin vacibliyini vurğulayıb, FHN-in strukturu və fəaliyyəti, o cümlədən FHN Akademiyası barədə qonaqlara ətraflı məlumat verib.
Nazir Azərbaycan FHN-in Akademiyasında moldovalı gənclərin də təhsil almasının mümkünlüyünü nəzərə çatdırıb.
Moldovanın daxili işlər naziri Aleksandr Jizda Azərbaycan FHN-nə məxsus qüvvələrin Moldovada keçirilmiş təlimlərdə iştirak etdiyini xatırladaraq təcrübə mübadiləsinin çox böyük əhəmiyyətə malik olduğunu nəzərə çatdırıb, müvafiq qurumlar arasında əməkdaşlığın dərinləşməsinin vacibliyini önə çəkib.
Görüşdə qarşılıqlı maraq doğuran məsələlərlə bağlı fikir mübadiləsi aparılıb, gələcək əməkdaşlığın perspektivləri müzakirə edilib.
Sonra qonaqlar nazirliyin Böhran Vəziyyətlərində İdarəetmə Mərkəzinin Böhranların idarə edilməsi zalı və Əməliyyat zalının fəaliyyəti ilə yerində tanış olublar.
A.S.
www.oxu.az
 
"
"Xırdalan şəhərində çoxmənzilli binaların əsaslı təmirinə 3 milyon manat ayrıldıPrezident İlham Əliyev noyabrın 16-da “Xırdalan şəhərində çoxmənzilli binaların əsaslı təmiri ilə bağlı tədbirlər haqqında” Sərəncam imzalayıb.
Oxu.Az xəbər verir ki, sərəncama əsasən, Xırdalan şəhərində 23 çoxmənzilli binanın əsaslı təmiri işlərinə başlanılması üçün podratçı təşkilatlara zəruri avansın ödənilməsindən ötrü Azərbaycan Respublikasının 2017-ci il dövlət büdcəsində nəzərdə tutulmuş Prezidentin ehtiyat fondundan Abşeron Rayon İcra Hakimiyyətinə 3 milyon manat ayrılıb.
A.S.
www.oxu.az
 
"
"Abşeron yarımadasına 10,1 milyon manat ayrılıbAzərbaycan prezidenti İlham Əliyev Abşeron yarımadasında magistral su kəmərləri və qurğularının inşası ilə bağlı əlavə tədbirlər haqqında sərəncam imzalayıb.
Oxu.Az-ın məlumatına görə, “Azərbaycan Respublikasının 2017-ci il dövlət büdcəsi haqqında” qanunun tətbiqi barədə” Azərbaycan Respublikası Prezidentinin 2016-cı il 27 dekabr tarixli fərmanının 1.14.3.3.9-cu yarımbəndində nəzərdə tutulmuş vəsaitdən “Azərsu” Açıq Səhmdar Cəmiyyətinə 10,1 milyon manat ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
N.O.
www.oxu.az
"
"Azərbaycan və Ermənistan XİN rəhbərləri dekabrda görüşəcəklər - BƏYANATAzərbaycan və Ermənistan xarici işlər nazirləri dekabrda Vyanada ATƏT Nazirlər Şurasının toplantısı çərçivəsində görüşməyə razılıq veriblər.
Oxu.Az-ın APA-ya istinadən məlumatına görə, bu barədə ATƏT-in Minsk qrupu həmsədrlərinin bəyanatında deyilir.
Bəyanatda deyilir ki, həmsədrlər görüş üçün hərtərəfli siyasi həllə bağlı məsələləri və təmas xəttində gərginliyi azaltmaq üçün xüsusi tədbirləri özündə birləşdirən gündəliyi hazırlayacaqlar: ""Xüsusi diqqət ATƏT-in fəaliyyətdə olan sədrinin ofisinin genişləndirilməsi məsələsinin yekunlaşmasına yönəldiləcək"".
Bəyanatda həmsədrlər Stefan Viskonti (Fransa), İqor Popov (Rusiya), Endrü Şofer (ABŞ) və ATƏT-in fəaliyyətdə olan sədrinin şəxsi nümayəndəsi Anjey Kaspşikin Moskvada noyabrın 14-də Ermənistan xarici işlər naziri Edvard Nalbandyan, bu gün isə Azərbaycan xarici işlər naziri Elmar Məmmədyarovla görüşünün keçirildiyi vurğulanır.
Qeyd olunur ki, həmsədrlər nazirlərlə oktyabrın 16-da Cenevrədə Azərbaycan və Ermənistan prezidentləri tərəfindən əldə olunmuş razılaşmanın icrası üçün konkret addımları və həmin görüşdə həmsədrlər tərəfindən qaldırılmış  digər məsələləri müzakirə ediblər.
Görüş zamanı tərəflər arasında masada olan bir sıra təkliflərlə bağlı fikir mübadiləsi də aparılıb.
N.О.
www.oxu.az
"
"Sekutadan ABŞ-ın Minsk qrupunda həmsədrlikdən çəkiləcəyi ilə bağlı AÇIQLAMA""Müəyyən spekulyasiyalar var və mən bunlarla bağlı şərh verməyəcəyəm. ABŞ əvvəl də fəal həmsədr olub, indi də fəaldır, gələcəkdə də fəal olacaq"".
Oxu.Az-ın APA-ya istinadən məlumatına görə, bunu ABŞ-ın Azərbaycandakı səfiri Robert Sekuta ABŞ-ın Minsk qrupunda həmsədrlikdən çəkiləcəyi, bununla da, Minsk qrupu formatının dəyişə biləcəyi barədə məlumatları şərh edərkən deyib.
Səfir bildirib ki, ABŞ yeni həmsədr təyin edib və yeni həmsədr münaqişənin həllinə yeni baxışla yanaşacaq.
""Biz fəal olmaqda davam edəcəyik. Bizim həmsədr danışıqların iştirakçısıdır. Bu məsələləri diqqətdə saxlayırıq. Həmsədr olaraq fəallığımızı davam etdirəcəyik"", - deyə səfir qeyd edib.
N.O.
www.oxu.az
"
"Ərdoğanın müşaviri: Ən böyük problemlərdən biri Qarabağın xaincəsinə işğalıdır“Dünyada “biz qardaşıq” deyə bilən iki ölkə Azərbaycan və Türkiyədir. Son illər bu münasibətlər hər iki ölkə prezidentlərinin apardığı uğurlu siyasət nəticəsində daha da inkişaf edib”.
Oxu.Az-ın məlumatına əsasən, bunu APA-ya açıqlamasında Bakıda səfərdə olan Türkiyə prezidentinin mədəniyyət məsələləri üzrə baş müşaviri Yalçın Topçu deyib.
Y. Topçu bildirib ki, bu günlərdə istifadəyə verilən Bakı-Tiflis-Qars dəmir yol xətti kimi möhtəşəm layihə insanların rifahına, sülhün təmin olunmasına xidmət edəcək: “Azərbaycan və Türkiyə əkiz qardaşdır. Bütün sahələrdə dostluq-qardaşlıq var. Həm Azərbaycan, həm Türkiyə üçün çox böyük layihələrə imza atılır. Bizim siyasət, iqtisadiyyat, mədəniyyət və başqa sahələrdəki əməkdaşlığımız hər gün daha da möhkəmlənir. Təbii ki, problemlərimiz də var. Amma bunları Bakı-Ankara qardaşlığı bir yerdə aşacaq. Ən böyük problemlərdən biri bütün dünyanın gözü qarşısında xaincəsinə baş verən Qarabağın işğalıdır. Bütün dünya bunu bilir, Minsk qrupu isə, sadəcə, seyr edir. Amma inşallah, ən qısa vaxtda ermənilər işğal etdikləri Azərbaycan torpaqlarından qeyd-şərtsiz çəkiləcək, Azərbaycan öz torpaqlarına təkrar qovuşacaq. Laçının, Şuşanın, Ağdamın uşaqları ata torpaqlarına dönəcəklər. Bu, Ankaranın ən böyük arzusudur. Biz terrorla mübarizə aparırıq. Bakı bu mübarizədə hər zaman yanımızdadır. Bakı ilə Ankara çox güclü olarsa, Türk dünyası güclü olar”. 
N.O.
www.oxu.az
"
"Məmmədyarov Nalbandyanla Vyanada görüşəcəkXarici işlər naziri Elmar Məmmədyarovun ATƏT-in Minsk Qrupunun həmsədrləri ilə Moskvada keçirdiyi görüş başa çatıb.
XİN-nin mətbuat xidmətinin rəhbəri Hikmət Hacıyev Oxu.Az-a açıqlamasında bildirib ki, danışıqlar konstruktiv və substantiv xarakter daşıyıb və Ermənistan-Azərbaycan Dağlıq Qarabağ münaqişəsinin həlli üzrə danışıqlar masasında olan bütün təkliflər üzrə konkret müzakirələr aparılıb: ""Azərbaycan tərəfi aparılmış müzakirələrdən razıdır"".
H. Hacıyevin sözlərinə görə, görüş əsnasında təklif olunub ki, 7-8 dekabr tarixlərində Vyanada keçiriləcək ATƏT-in xarici işlər nazirlərinin toplantısı çərçivəsində ATƏT-in Minsk Qrupunun həmsədrlərinin iştirakı ilə Azərbaycan və Ermənistan xarici işlər nazirlərinin görüşü keçirilsin. Azərbaycan tərəfi bu təklifə öz razılığını bildirib: ""Ermənistan-Azərbaycan, Dağlıq Qarabağ münaqişəsinin tezliklə həlli və regionda davamlı sülhün və sabitliyin təmin olunması üçün Azərbaycan Respublikası substantiv, məntiqi və konkret danışıqları daim dəstəkləyir"".
N.H.
www.oxu.az
"
"Deputatlar nə qədər qazanır? – MAAŞ, MÜAVİNƏT VƏ GÜZƏŞTLƏRXəbər verildiyi kimi, bir qədər əvvəl Mill Məclisdə 2018-ci il üzrə büdcə müzakirələri aparılarkən bəzi deputatlar maaşlarının artırılmasını tələb etmişdilər.  Deputatlar bunun onunla əsaslandırmışdılar ki, hazırkı əməkhaqları onlara normal fəaliyyət göstərmək üçün kifayət etmir. 
Oxu.Az xəbər verir ki, bununla əlaqədar olaraq FED.az Azərbaycanda Milli Məclisin deputatlarının əməkhaqqı və imtiyazlarını araşdırıb.  Araşdırma göstərir ki, minimum əməkhaqqının 116 manat, pensiyanın isə 110 manat (hər iki rəqəm deputatların özü tərəfindən təsdiqlənib – red.), orta əməkhaqqının isə 550 manat olduğu ölkədə deputatların maaşları və imtiyazları ilə nəinki həm dolanmaq, həm də işinin öhdəsindən gələrək cəmiyyətə fayda vermək mümkündür. Gəlin rəqəmlərə nəzər salaq.  
Azərbaycan Respublikasında qanunvericilik hakimiyyəti Milli Məclisə mənsubdur. Milli  Məclisin tərkibi 125 deputatdan ibarətdir.
Seçkilərdə iştirak etmək hüququna malik olan hər bir vətəndaş qanunla nəzərdə tutulmuş qaydada Milli Məclisə deputat seçilə bilər.
Həmçinin deputat seçilməyə namizəd olan şəxsə ali təhsilin olması ilə bağlı hər hansı bir şərt qoyulmayıb.  Milli Məclisin deputatı toxunulmazdır və vəzifəli şəxslər tərəfindən təxirə salınmadan qəbul edilmək səlahiyyətinə malikdirlər.
Məlumdur ki, hər bir şəxs kimi deputatların da maddi təminatı vardır.  Bu da öz növbəsində  hər ay vəzifə maaşı və deputatlar səlahiyyətlərini yerinə yetirilməsi ilə əlaqədar olaraq vergilərdən tam azad olunmuş pul təminatından ibarətdir. Eyni zamanda, özünün nümayəndəlik səlahiyyətlərini yerinə yetirmək üçün hər il vəzifə maaşının 2 ( iki) mislində müavinət alır.
Bəs Milli Məclis deputatlarının vəzifə maaşı nə qədərdir?
Milli Məclisin sədrinin müavini, komissiya və komitə sədri, müavinləri, deputatların vəzifə maaşları Milli Məclisin sədrinin vəzifə maaşına faiz nisbətində müəyyən olunur.
Belə ki, Milli Məclisin sədri 2250 manat miqdarında aylıq vəzifə maaşı alır. 
Milli Məclis sədrinin birinci müavini Milli Məclis sədrinin aylıq vəzifə maaşının 90 faizi (2025 manat), Milli Məclis sədrinin müavini - 85 faizi (1912 manat), Milli Məclisin komitə və komissiya sədri - 80 faizi (1800 manat), Milli Məclisin komissiya sədrinin müavini - 75 faizi (1687 manat), Milli Məclisin deputatı isə Milli Məclis sədrinin aylıq vəzifə maaşının 70 faizi (1575 manat) miqdarında aylıq vəzifə maaşı alır.
Milli Məclisin sədri, onun birinci müavini və müavinləri, Milli Məclisin komissiya sədrləri və onların müavinləri, Milli Məclisin deputatları deputatlıq səlahiyyətlərinin yerinə yetirilməsi ilə əlaqədar xərclərin ödənilməsi üçün vəzifə maaşlarının 50 faizi məbləğində vergilərdən azad olunan aylıq pul təminatı alırlar (787-1125 manat arasında).
Milli Məclisin deputatları üçün əlavə hansı təminat və öhdəliklər vardır?
Səlahiyyət müddəti deputatın tam iş stajına daxil edilir və bu müddət bitdikdən sonra işə düzələnədək 1 (bir) il ərzində vəzifə maaşının 80 faizi miqdarında müavinət alır. Milli Məclis tətilə buraxılan zaman deputatlara məzuniyyət verilir və bu müddət ərzində istirahət,müalicə xərclərinin qarşılanması üçün 2 (iki) aylıq vəzifə maaşı miqdarında müavinət alır.
Deputatın mənzil təminatı qanunla tənzimlənir. 
Belə ki, Bakı və Sumqayıt şəhərlərində, habelə Abşeron rayonunun hüdudlarında mənzili olmayan deputata səlahiyyət müddətində xidməti mənzil, bu mümkün olmadıqda yaşayış xərclərinin ödənilməsi üçün Azərbaycan Respublikası Milli Məclisinin müəyyən etdiyi qaydada və məbləğdə pul təminatı verilir. Deputatın daimi yaşadığı yer telefonla təchiz edilir.
Deputatlıq fəaliyyəti ilə əlaqədar olaraq Bakı hüdudlarından kənara gedən deputat nəqliyyat vasitəsi ilə təmin edilir, həmçinin ölkə daxilində dəmiryolu, su, hava, avtomobil nəqliyyat vasitələrindən istifadə üçün sənədləri növbədənkənar əldə etmək hüququna malikdir.
Dövlət deputatın təhlükəsizliyinə zəmanət verir və səlahiyyət müddəti ərzində hərbi toplanış və çağırışdan azad olunur.
Deputat mütəmadi olaraq seçicilərlə əlaqə saxlaması, ölkənin hər şəhərində və rayon mərkəzində seçicilərlə görüşü üçün otaqla təmin olunur.
Deputatın mənzili, əşyaları, nəqliyyat vasitəsi, sənədləri, rabitə vasitələri və yazışmaları toxunulmazdır.
www.oxu.az
"
"Prezident: Bu gün Azərbaycan dünya miqyasında idman dövləti kimi tanınır“Bu gün Azərbaycan dünya miqyasında idman dövləti kimi tanınır”.
Oxu.Az-ın məlumatına görə, bunu Azərbaycan prezidenti İlham Əliyev Abşeron rayon ictimaiyyətinin nümayəndələri və idmançılar ilə görüşü zamanı deyib.
“Bizim uğurlarımız indi bütün dünya idman ictimaiyyəti tərəfindən qəbul edilir. Bizim idmançılar Azərbaycanı bütün beynəlxalq yarışlarda ləyaqətlə təmsil edirlər, bir çox Olimpiya, dünya, Avropa çempionlarımız var. Bu il bizim iki idmançımız - burada iştirak edən Hacı Əliyev və Məhəmmədrəsul Məcidov üçqat dünya çempionu olublar. Bu, doğrudan da böyük idman nailiyyətidir. Yəni, onlar artıq üçüncü dəfə təsdiqlədilər ki, dünyada birincidirlər. Əlbəttə ki, bizim olimpiyaçılarımızın, üçqat dünya çempionlarımızın qələbələri uşaqları da idman bölmələrinə cəlb edir. Əminəm ki, uşaqlar, yeniyetmələr bu idman kompleksindəki bölmələrdə məşq edəcəklər və gələcəkdə sizin yerinizi tutacaqlar. Çünki idmanın dayanıqlı inkişafı gənc nəslin yetişməsindən başlayır. Gənc nəslin yetişdirilməsi, hazırlıq prosesinin düzgün qurulması üçün şərait olmalıdır. Eyni zamanda, onların qarşısında gözəl nümunələr olmalıdır. Onlar da sizin kimi Olimpiya, dünya çempionları olmaq istəyirlər. Beləliklə, bu gün Azərbaycanda idmanın kütləviliyi də təmin edilir. Biz əlbəttə ki, idmançılarımızın uğurları ilə fəxr edirik. Bu, ölkəmizin şöhrətini daha da yüksəklərə qaldırır. Ancaq bununla bərabər, bundan az əhəmiyyət daşımayan məsələ idmanın kütləviliyidir, vətəndaşlarımızın sağlamlığıdır. İdman insan sağlamlığı üçün bəlkə də əsas vasitədir”, - deyə o vurğulayıb.
Dövlət başçısı qeyd edib ki, bu gün idman Azərbaycanın müxtəlif yerlərində artıq kütləvi xarakter alıb: “Mən həmişə tövsiyə edirəm, bu gün də demək istəyirəm, hər bir insan hər gün, hər gün olmasa da, həftədə heç olmasa üç dəfə idmanla fəal məşğul olsun. Bu, insanların sağlamlığı, ümumiyyətlə, ovqatı üçün çox böyük əhəmiyyət daşıyan məsələdir. Əlbəttə, biz idmanla bağlı siyasətimizi növbəti illərdə davam etdirəcəyik. Bu gün idmançılarımız bütün beynəlxalq yarışlarda ən yüksək nəticələr göstərirlər. Azərbaycanda keçirilmiş Avropa və İslam Həmrəyliyi oyunlarında biz ən qabaqcıl yerlərdəyik. Bu il İslam Həmrəyliyi Oyunları ən yüksək səviyyədə keçirilib və bütün müsəlman aləmində Azərbaycan idmançıları birinci yerə layiq görüldülər. Avropa məkanında isə biz ikinciyik. Bu, gənc müstəqil dövlət üçün tarixi nailiyyətdir və bu nailiyyəti bizə bəxş edən idmançılardır. Mən çox şadam ki, bu gün burada bir neçə Olimpiya çempionu - Nazim Hüseynov, Elnur Məmmədli, Namiq Abdullayev, Radik İsayev, Toğrul Əsgərov, Zemfira Meftahətdinova və dünya çempionları iştirak edirlər. Onların sayı kifayət qədər çoxdur. Bir sözlə, bax, budur, bizim idmanımızın qələbələri, qalibləri, hər bir ölkə belə idmançılarla fəxr edə bilər”.
N.O.
www.oxu.az
"
"Əhliman Əmiraslanov “Şərəf” ordeni ilə təltif edildiAzərbaycan prezidenti İlham Əliyev Əhliman Tapdıq oğlu Əmiraslanovun “Şərəf”ordeni ilə təltif edilməsi haqqında sərəncam imzalayıb.
Oxu.Az  xəbər verir ki, Ə. Əmiraslanov Azərbaycanın ictimai-siyasi həyatında uzunmüddətli səmərəli fəaliyyətinə görə təltif edilib.
N.H.
www.oxu.az
"
"Azərbaycan prezidenti Qazaxıstan baş nazirinin I müavinini qəbul edibAzərbaycan prezidenti İlham Əliyev Qazaxıstan baş nazirinin birinci müavini Askar Mamini qəbul edib.
Oxu.Az-ın xəbərinə görə, prezident İlham Əliyev Azərbaycanla Qazaxıstan arasında ikitərəfli münasibətlərin uğurla inkişaf etdiyini bildirib.
Dövlət başçısı Qazaxıstan prezidenti Nursultan Nazarbayevlə beynəlxalq tədbirlərdə keçirdikləri görüşləri xatırladaraq, Qazaxıstan prezidentinin Azərbaycana son rəsmi səfərini əlaqələrimizin inkişafında mühüm hadisə kimi dəyərləndirib və bu görüşlər zamanı əməkdaşlığımızın perspektivləri ilə bağlı səmərəli müzakirələrin aparıldığını deyib. Əlaqələrimizin daha da genişləndirilməsi üçün yaxşı potensialın mövcud olduğunu və artıq müsbət nəticələrin əldə edildiyini deyən prezident İlham Əliyev Qazaxıstan baş nazirinin birinci müavini Askar Maminin ölkəmizə səfərinin məhsuldar olacağına və səfər zamanı iqtisadiyyat, nəqliyyat, energetika, tranzit yükdaşımaları, investisiya qoyuluşu sahələri ilə bağlı məsələlərin müzakirə ediləcəyinə ümidvar olduğunu bildirib.
Cənubi Qafqaz regionunda Azərbaycanın Qazaxıstan üçün strateji tərəfdaş ölkə olduğunu deyən Qazaxıstan baş nazirinin birinci müavini Askar Mamin qeyd edib ki, ikitərəfli münasibətlərimizin inkişafı istiqamətində böyük potensial var. Qonaq bu potensialın reallaşdırılması üçün birgə səylərin göstərilməsinin önəmini vurğulayıb. A. Mamin Bakı-Tbilisi-Qars dəmir yolunun açılışı münasibətilə təbriklərini prezident İlham Əliyevə çatdıraraq deyib ki, bu nəqliyyat dəhlizi Asiya-Avropa istiqamətində transkontinental yükdaşımalarının inkişafı işinə böyük töhfə verir. O, əmin olduğunu bildirib ki, bu dəmir yolu xəttinin işə salınması ilə Azərbaycan, Qazaxıstan və ümumilikdə, transxəzər marşrutunun tranzit potensialı tam həcmdə həyata keçiriləcək.
Görüşdə əməkdaşlığın perspektivləri ətrafında fikir mübadiləsi aparılıb.
N.O.
www.oxu.az
"
"Moskvada Elmar Məmmədyarovun həmsədrlərlə görüşü keçirilir - FOTORusiya paytaxtı Moskvada Azərbaycanın xarici işlər naziri Elmar Məmmədyarovla  ATƏT-in Minsk qrupunun həmsədrləri arasında görüş başlayıb.
Oxu.Az xəbər verir ki, bu barədə Azərbaycan XİN-nin sözçüsü Hikmət Hacıyev özünün ""Twitter"" səhifəsində yazıb. 
Məlumata əsasən, görüş qapalı formada Rusiya Xarici İşlər Nazirliyinin qonaq evində keçirilir.
Görüş zamanı tərəflər Dağlıq Qarabağ münaqişəsinin həllini müzakirə edəcəklər.
Danışıqlar başa çatdıqdan sonra Rusiya XİN-nin müzakirələrin yekunlarına dair açıqlama yayacağı bildirilib. 



N.O.
www.oxu.az
"
"İnternetdə bu tələbləri pozanlar cəzalandırılacaqAzərbaycanda internet informasiya ehtiyatının və onun domen adının sahibi tərəfindən internet informasiya ehtiyatında yayılması qadağan edilən informasiyanın yerləşdirilməsi, habelə belə informasiyanın yerləşdirilməsinin qarşısının alınmaması ilə bağlı cəzalar müəyyənləşdirilir.
Oxu.Az-ın APA-ya istinadən məlumatına görə, bununla bağlı İnzibati Xətalar Məcəlləsinə yeni 388-1 maddəsinin əlavə edilməsi Milli Məclisin Mədəniyyət komitəsinin bu gün keçirilən iclasında müzakirəyə çıxarılıb.
Buna görə fiziki şəxslər 500 manatdan 1000 manata qədər, vəzifəli şəxslər 1000 manatdan 1500 manata qədər, hüquqi şəxslər isə 1500 manatdan 2000 manata qədər cərimələnəcəklər.
Maddəyə görə yuxarıdakı cərimələr eyni qaydada internet informasiya ehtiyatında “İnformasiya, informasiyalaşdırma və informasiyanın mühafizəsi haqqında” qanunla yayılması qadağan edilən informasiyanın yerləşdirilməsinə yol verilməyə görə də tətbiq ediləcək.
Bundan başqa, internet informasiya ehtiyatı “Yayılması qadağan edilən informasiyanın yerləşdirildiyi informasiya ehtiyatlarının Siyahısı”na daxil edildikdən dərhal sonra host provayder və internet provayderlər tərəfindən həmin internet informasiya ehtiyatına müraciətin məhdudlaşdırılmamasına görə, vəzifəli şəxslər 1500 manatdan 2000 manata qədər, hüquqi şəxslər isə 2000 manatdan 2500 manata qədər cərimlənəcəklər.
Yeni maddənin “Qeyd” hissəsində isə deyilir ki, bu maddədə göstərilən əməl Azərbaycan Cinayət Məcəlləsinin müvafiq maddələrinə əsasən cinayət məsuliyyətinə səbəb olmadıqda tətbiq edilir.
Bununla bağlı “Kütləvi informasiya vasitələri haqqında”, “Telekommunikasiya haqqında”, “Televiziya və radio yayımı haqqında” qanunlara da oxşar düzəlişlər edilir.
Layihə plenar iclasa tövsiyə edilib.
N.O.
www.oxu.az
"
"Zaxarova: Lavrov Bakıda ikitərəfli münasibətləri müzakirə edəcəkRusiyanın xarici işlər naziri Sergey Lavrov noyabrın 20-də Azərbaycana rəsmi səfər edəcək.
Oxu.Az-ın APA-nın Moskva müxbirinə istinadən verdiyi məlumata görə, bunu Rusiya Xarici İşlər Nazirliyinin rəsmi nümayəndəsi Mariya Zaxarova deyib. O bildirib ki, səfər çərçivəsində S. Lavrov azərbaycanlı həmkarı ilə görüşəcək: ""Görüş zamanı ikitərəfli münasibətlər və beynəlxalq gündəmdə olan məsələlərlə bağlı fikir mübadiləsi aparılacaq"".
M. Zaxarova Azərbaycanın Rusiyanın strateji tərəfdaşı olduğunu vurğulayıb: ""Bu il biz diplomatik münasibətlərimizin qurulmasının 25 illiyini qeyd etdik. İki ölkə arasında ən yüksək səviyyədə siyasi dialoq mövcuddur"".
XİN sözçüsü nazir S. Lavrovun noyabrın 20-21-də Ermənistana səfər edəcəyini də söyləyib.
N.O.
www.oxu.az
"
"Prezident Abşeron rayonunda - YENİLƏNİB + FOTOAzərbaycan prezidenti İlham Əliyev noyabrın 16-da Abşeron rayonunun Masazır qəsəbəsində yeni inşa olunan 5 nömrəli tam orta məktəbin açılışında iştirak edib.
Oxu.Az xəbər verir ki, dövlət başçısı məktəbin rəmzi açılışını bildirən lenti kəsib, burada yaradılan şəraitlə tanış olub.
Məlumat verilib ki, məktəbin tikintisinə Heydər Əliyev Fondunun təşəbbüsü ilə 2015-ci ildə başlanılıb. Yüksək keyfiyyətlə aparılan inşaat işləri bu ilin oktyabrında başa çatdırılıb. Məktəbin üçmərtəbəli binasının ümumi sahəsi 4600 kvadratmetrdən çoxdur. Yeni məktəb 1200 şagird yerlikdir, burada 41 sinif otağı var. Ən müasir avadanlıqla təchiz edilən məktəbdə fizika, kimya və biologiya laboratoriyaları, kitabxana, 163 yerlik akt zalı, həmçinin hər cür şəraiti olan yeməkxana yaradılıb. Burada iki emalatxanada da tədrisin yüksək səviyyədə təşkili üçün hər cür şərait var. İdman salonu zəruri avadanlıqla təchiz edilib.
Bu məktəbdə yaradılan şərait təsdiqləyir ki, son illərdə təhsilin maddi-texniki bazasının möhkəmləndirilməsi dövlət siyasətinin prioritet istiqamətlərindən biridir. Artıq ölkədə yeni təhsil konsepsiyası formalaşıb və uğurla həyata keçirilir. Azərbaycanda yüzlərlə yeni məktəb binasının tikilməsi, mövcudlarının əsaslı surətdə yenidən qurulması nəhəng təhsil infrastrukturunun formalaşmasına geniş imkanlar açıb.
***
11:35
Azərbaycan prezidenti İlham Əliyev  noyabrın 16-da Abşeron rayonunda “Zəhmət-Ruzi” MMC-nin fəaliyyəti ilə tanış olub.
Oxu.Az-ın xəbərinə görə, iqtisadiyyat naziri Şahin Mustafayev Sahibkarlığa Kömək Milli Fondu tərəfindən Abşeron rayonu üzrə maliyyələşdirilmiş investisiya layihələri, o cümlədən müasir texnologiyalara əsaslanan investisiya layihələrinə ayrılan güzəştli kreditlər, istifadəyə verilən, tikilməkdə olan və inşası nəzərdə tutulan istehsal və emal müəssisələri barədə dövlət başçısına məlumat verib.
Qeyd olunub ki, son illərdə İqtisadiyyat Nazirliyinin Sahibkarlığa Kömək Milli Fondunun xəttilə Abşeron rayonu üzrə ümumi dəyəri 360 milyon manat olan 602 investisiya layihəsinin maliyyələşdirilməsinə 200 milyon manat güzəştli kredit verilib. Maliyyələşdirilmiş layihələr hesabına 8700 yeni iş yeri açılıb.
Bildirilib ki, “Zəhmət-Ruzi” MMC-nin dəyəri 42 milyon manat olan logistika mərkəzi, ət kəsimi, ət və süd emalı fabrikindən ibarət aqrar-sənaye kompleksinin ərsəyə gəlməsinə Sahibkarlığa Kömək Milli Fondunun xəttilə 8,3 milyon manat güzəştli kredit ayrılıb. Götürülən kredit artıq tam qaytarılıb.
Prezident İlham Əliyev müəssisə tərəfindən istehsal edilən və “SAB” -“Made in Azerbaijan” brendi altında bazara çıxarılan ət və süd məhsullarının istehsalı prosesi ilə tanış olub, hazır məhsullara baxıb.
***
10:31
Azərbaycan Respublikasının prezidenti İlham Əliyev noyabrın 16-da Xırdalan şəhərində Abşeron Olimpiya İdman Kompleksinin açılışında iştirak edib.
Oxu.Az xəbər verir ki, dövlət başçısı kompleksin rəmzi açılışını bildirən lenti kəsib.
Gənclər və idman naziri Azad Rəhimov görülən işlərlə bağlı dövlət başçısına ətraflı məlumat verib.
Abşeron Olimpiya İdman Kompleksi prezident İlham Əliyevin “Abşeron və Ağcabədi rayonlarında Olimpiya İdman komplekslərinin tikintisi ilə bağlı tədbirlər haqqında” 2011-ci il 27 may tarixli Sərəncamı əsasında inşa edilib. Bu, ölkəmizdə sayca 42-ci Olimpiya İdman Kompleksidir. Tikinti işləri ən yüksək səviyyədə aparılıb.
Komplekslə tanışlıqdan sonra prezident İlham Əliyev Abşeron rayon ictimaiyyətinin nümayəndələri və idmançılarla görüşüb.
Güləş üzrə üçqat dünya çempionu Hacı Əliyev göstərdiyi yüksək diqqət və qayğıya görə dövlətimizin başçısına minnətdarlığını bildirib.
Sonda xatirə şəkli çəkdirilib.
***
10:26
Prezident İlham Əliyev noyabrın 16-da Abşeron rayonuna səfər edib.
Oxu.Az-ın məlumatına görə, dövlət başçısı əvvəlcə Xırdalan şəhərinin mərkəzində Heydər Əliyevin abidəsini ziyarət edərək önünə gül dəstəsi qoyub.
Abşeron Rayon İcra Hakimiyyətinin başçısı İradə Gülməmmədova prezident İlham Əliyevə Heydər Əliyev parkında aparılan yenidənqurma tədbirləri, rayonda görülən abadlıq-quruculuq işləri və həyata keçirilən layihələr barədə ətraflı məlumat verib.
















































































































































































N.О.
www.oxu.az
"
"Estoniya XİN başçısı Azərbaycana səfər edəcəkEstoniyanın xarici işlər naziri Sven Mikser Azərbaycana səfərə gələcək.
Oxu.Az-ın Report-a istinadən məlumatına görə, S.Mikser ""Asiya qəlbi"" - İstanbul prosesi çərçivəsində 7-ci nazirlər toplantısında Avropa İttifaqını (Aİ) təmsil edəcək.
Xatırladaq ki, Estoniya hazırda Avropa İttifaqı Şurasının sədridir.
Bakıdakı nazirlər toplantısının əsas mövzusu ""Asiyanın qəlbi"" regionunda təhlükəsizlik və iqtisadi əlaqələr olacaq.
Xatırladaq ki, Azərbaycan hazırda Əfqanıstanla birlikdə prosesə həmsədrlik edir. Nazirlərin görüşünə, həmçinin təşəbbüsün iştirakçıları olan digər ölkələrdən yüksək səviyyəli qonaqlar, o cümlədən Əfqanıstan prezidenti Məhəmməd Əşrəf Qəni gələcək.
N.O.
www.oxu.az
"
"Özbəkistanın müdafiə naziri Azərbaycana rəsmi səfərə gəlibÖzbəkistanın müdafiə naziri, general-mayor Abdusalom Azizovun rəhbərlik etdiyi nümayəndə heyəti Azərbaycana rəsmi səfərə gəlib.
Bu barədə Oxu.Az-a Müdafiə Nazirliyinin mətbuat xidmətindən məlumat verilib.
Səfər çərçivəsində Özbəkistanın müdafiə nazirinin Azərbaycanın Müdafiə Nazirliyində hərbi, hərbi-texniki əməkdaşlıq, hərbi təhsil və bir sıra digər istiqamətlərdə əməkdaşlıq məsələlərini müzakirə etmək üçün görüşlər keçirməsi nəzərdə tutulub.
N.О.
www.oxu.az
"
"Pakistanlı general: Dağlıq Qarabağ məsələsində Azərbaycana dəstək davam edəcəkAzərbaycanın Pakistandakı səfiri Əli Əlizadə bu ölkənin Silahlı Qüvvələrinin Birləşmiş Qərargah Rəisləri Komitəsinin sədri, ordu generalı Zubair Mahmud Hayatla görüşüb.
Oxu.Az-ın ""Report""a istinadla məlumatına görə, görüşdə təcavüzkar Ermənistanın Azərbaycana qarşı vaxtaşırı həyata keçirdiyi təxribatlar, Dağlıq Qarabağ və Kəşmir məsələlərinin BMT-nin qəbul olunmuş qətnamələri əsasında həllinin zəruriliyi, Azərbaycan və Pakistanın silahlı qüvvələri arasında hərbi-texniki sahədə əməkdaşlığın daha da gücləndirilməsi, təcrübə mübadiləsinin artırılması və yeni birgə layihələrin həyata keçirilməsi haqqında fikir mübadiləsi aparılıb, ordu generalı Zubair Mahmud Hayatın Azərbaycana nəzərdə tutulan səfəri müzakirə edilib.
Ordu generalı Zübair Mahmud Hayat Dağlıq Qarabağ münaqişəsinin və Kəşmir məsələsinin həll olunmaması nəticəsində günahsız insanların daim həyatını itirdiyini, Dağlıq Qarabağ məsələsində Azərbaycana dəstəyin davam edəcəyini və Azərbaycana səfəri zamanı iki ölkənin silahlı qüvvələri arasında əməkdaşlığın daha da genişləndirilməsi və artırılması imkanlarının müzakirə olunacağını vurğulayıb.
A.S.
www.oxu.az
"
"Vasif Talıbov müavinini işdən çıxardıNaxçıvan Muxtar Respublikası Ali Məclisinin Sədri Vasif Talıbovun 2017-ci il 14 noyabr tarixli sərəncamı ilə Mirhəşim Seyidov Naxçıvan Muxtar Respublikası Ali Məclisi Sədrinin müavini vəzifəsindən azad edilib.
Oxu.Az-ın “Naxcivantv.az”a istinadən məlumatına görə, sərəncamda deyilir:
“Naxçıvan Muxtar Respublikası Konstitusiyasının 32-ci maddəsinin I hissəsinin 9-cu bəndini rəhbər tutaraq qərara alıram:
Mirhəşim Əhməd oğlu Seyidov Naxçıvan Muxtar Respublikası Ali Məclisi Sədrinin müavini vəzifəsindən azad edilsin”.
S.B.
www.oxu.az
"
"İlham Əliyevdən dünya çempionatı ilə bağlı – SƏRƏNCAMAzərbaycan prezidenti İlham Əliyev velosiped idmanının “BMX Racing” növü üzrə dünya çempionatının 2018-ci ildə Bakı şəhərində keçirilməsi ilə əlaqədar Təşkilat Komitəsinin yaradılması haqqında sərəncam imzalayıb.
Oxu.Az-ın məlumatına görə, velosiped idmanının “BMX Racing” növü üzrə dünya çempionatının 2018-ci ilin iyun ayında Bakı şəhərində  keçirilməsi üçün aşağıdakı tərkibdə Təşkilat Komitəsi yaradılıb:
Təşkilat Komitəsinin sədri
Yaqub Eyyubov – Azərbaycan Respublikası Baş nazirinin birinci müavini
Təşkilat Komitəsinin üzvləri
Hacıbala Abutalıbov – Bakı şəhər İcra Hakimiyyətinin başçısı
Yusuf Məmmədəliyev – Azərbaycan Respublikası Prezidenti Administrasiyasının Gənclər siyasəti və idman məsələləri şöbəsinin müdiri
Azad Rəhimov – Azərbaycan Respublikasının gənclər və idman naziri, Azərbaycan Respublikası Milli Olimpiya Komitəsinin vitse-prezidenti
Fazil Məmmədov – Azərbaycan Respublikasının vergilər naziri, Azərbaycan Velosiped İdmanı Federasiyasının prezidenti
Elmar Məmmədyarov – Azərbaycan Respublikasının xarici işlər naziri
Ramil Usubov – Azərbaycan Respublikasının daxili işlər naziri
Kəmaləddin Heydərov – Azərbaycan Respublikasının fövqəladə hallar naziri
Samir Şərifov – Azərbaycan Respublikasının maliyyə naziri
Ramin Quluzadə – Azərbaycan Respublikasının nəqliyyat, rabitə və yüksək texnologiyalar naziri
Əbülfəs Qarayev – Azərbaycan Respublikasının mədəniyyət və turizm naziri
Oqtay Şirəliyev – Azərbaycan Respublikasının səhiyyə naziri
Mikayıl Cabbarov – Azərbaycan Respublikasının təhsil naziri
Aydın Əliyev – Azərbaycan Respublikasının Dövlət Gömrük Komitəsinin sədri
Mədət Quliyev – Azərbaycan Respublikası Dövlət Təhlükəsizliyi Xidmətinin rəisi
Firudin Nəbiyev – Azərbaycan Respublikasının Dövlət Miqrasiya Xidmətinin rəisi
Elçin Quliyev – Azərbaycan Respublikası Dövlət Sərhəd Xidmətinin rəisi
Cahangir Əsgərov – “Azərbaycan Hava Yolları” Qapalı Səhmdar Cəmiyyətinin prezidenti
Balababa Rzayev – “Azərişıq” Açıq Səhmdar Cəmiyyətinin sədri
Çingiz Hüseynzadə – Azərbaycan Respublikası Milli Olimpiya Komitəsinin vitse-prezidenti.
Təşkilat Komitəsi 2018-ci il 5-9 iyun tarixində velosiped idmanının “BMX Racing” növü üzrə dünya çempionatının Bakı şəhərində keçirilməsinə dair Tədbirlər Planı hazırlayıb həyata keçirməlidir.
S.B.
www.oxu.az
"
"Beynəlxalq cinayət törədən şəxslər ilə bağlı qanun layihəsinin ictimai müzakirəsi olacaqSabah Milli Məclisdə “Beynəlxalq cinayətlərin qarşısının alınması və onları törədən şəxslərin cəzalandırılması haqqında"" qanun layihəsinin ictimai müzakirəsi keçiriləcək.
 
Oxu.Az-ın APA-ya istinadan verdiyi məlumata görə, MM-in İnsan haqları komitəsinin təşkilatçılığı ilə keçiriləcək müzakirələrdə Prezident Administrasiyasının əməkdaşları, deputatlar, aidiyyəti qurumların təmsilçilərinin iştirakı gözlənilir.
 
Yeni qanun layihəsi 3 fəsil, 19 maddədən ibarətdir. Sənəd beynəlxalq cinayətlərin dairəsini müəyyən edir. Beynəlxalq cinayət kateqoriyasına təcavüz, soyqırımı, insanlıq əleyhinə və hərbi cinayətlər daxildir. Layihədə bu anlayışların mahiyyəti ətraflı izah olunur. Burada habelə universal yurisdiksiya, etnik təmizləmə, müharibə cinayətləri, beynəlxalq cinayətlərin qarşısının alınması və digər zəruri məsələlər ehtiva olunur. Sənəddə mühüm əhəmiyyət kəsb edən beynəlxalq cinayətlərin təqibetmə mexanizmi və digər vacib məqamlar da əksini tapıb.
 
Qanun layihəsinin qəbulu Xocalı soyqırımının törədilməsində təqsirli bilinən şəxslərin əməllərinə hüquq qiymət verilməsi baxımından da əhəmiyyətli hesab olunur.  
 
Sənədin bu ilin fevralında MM-də təqdimatı keçirilib.
www.oxu.az
"
"Akademik Əşrəf Hüseynovun 110 illiyi qeyd olunacaqAzərbaycan prezidenti İlham Əliyev akademik Əşrəf Hüseynovun 110 illiyinin qeyd edilməsi haqqında sərəncam imzalayıb.
Oxu.Az-ın, Azərbaycan Milli Elmlər Akademiyasına Azərbaycan Respublikasının Təhsil Nazirliyiilə birgə akademik Əşrəf Hüseynovun 110 illiyinə dair tədbirlər planı hazırlayıb həyata keçirmək tapşırılıb.
 
Nazirlər Kabineti isə sərəncamdan irəli gələn məsələləri həll etməlidir.
www.oxu.az
"
"Rusiya Dövlət Duması sədrinin Azərbaycana səfərinin tarixi məlum olubRusiya Dövlət Dumasının sədri Vladimir Volodin dekabrın 23-də Azərbaycana gələcək.
Oxu.Az-ın məlumatına əsasən, bu barədə Report-un Rusiya bürosu diplomatik mənbələrə istinadən xəbər verir.
Mənbənin məlumatına görə, dekabrın 22-də Dövlət Duması builki son iclasını keçirəcək, növbəti gün spiker V.Volodinin başçılıq etdiyi rusiyalı parlamentarilərdən ibarət böyük nümayəndə heyəti Bakıya gələcək.
Səfər çərçivəsində Dumanın Müstəqil Dövlətlər Birliyi (MDB) və beynəlxalq məsələlər üzrə komitələrinin Milli Məclisin müvafiq komitələri ilə birgə iclaslarının keçiriləcəyi gözlənilir.
Bununla yanaşı, Dövlət Dumasının sədrinin Azərbaycan prezidenti İlham Əliyev və Milli Məclisin sədri Oqtay Əsədovla görüşləri planlaşdırılır.
N.O.
www.oxu.az
"
"Zimbabve prezidentinin xanımı ölkəni tərk etdi - YENİLƏNİB + VİDEOZimbabvenin prezidenti Robert Muqabenin xanımı Qreys ölkəni tərk edib.
Oxu.Az xəbər verir ki, bu barədə ""Sky News"" telekanalı məlumat yayıb.
Məlumata əsasən, ölkənin birinci xanımı Namibiyaya yollanıb.
***
15:26
Zimbabvenin 93 yaşlı prezidenti Robert Muqabe və ailəsi bu gün ev dustağı ediliblər. 
Oxu.Az-ın xarici KİV-ə istinadən verdiyi məlumata görə, Muqabe istefa verməyə hazırlaşır.
Qeyd edilir ki, ölkə başçısı hərbçilərlə danışıqlar aparıb. O, həyat yoldaşı Qreys  Muqabenin ölkəni tərk etməsinə icazə verilərsə, hakimiyyətdən uzaqlaşacağını bildirib. Məlumata əsasən, ölkənin birinci xanımı CAR-a gedə bilər.
***
11:42
Zimbabvenin prezidenti Robert Muqabe və ailəsi ev dustağı olublar.
Oxu.Az-ın məlumatına əsasən, bu barədə News 24 xəbər verir.
Agentlik bildirir ki, ölkənin 93 yaşlı lideri istefa verməyə hazırlaşır.

***
10:27
Zimbabvedə hərbçilər ölkədə fərqli şəraitin yarandığını bildiriblər.
Oxu.Az Report-a istinadən  xəbər verir ki, bu barədə “The New York Times” məlumat yayıb.
Hərbçilər bildiriblər ki, Zimbabve prezidenti Robert Muqabenin məsuliyyətini üzərlərinə götürüblər.
Qəzetin yazdığına görə, ZVS dövlət televiziyası tutulduqdan sonra hərbi geyimli iki zabit ölkədə hərbçilərin hakimiyyəti ələ keçirdikləri haqqında xəbərləri təkzib edib: “Robert Muqabe və ailəsi etibarlı, təhlükəsiz yerdədir. Onların təhlükəsizliyi təmin edilib”.
“Hədəfimiz prezidentin ətrafındakı cinayətkarları təmizləməkdir. Onların törətdikləri cinayətlər ölkədə iqtisadi və sosial sahələrdə zülm yaradıb. Biz onların məsuliyyətə cəlb edilməsinin istəyirik. İstənilən təxribat cəzasız qalmayacaq”, - Zimbabve Silahlı Qüvvələri Qərargahının rəisi general-mayor S.B.Moyo vurğulayıb.
Bir müddət əvvəl Zimbabvenin küçələrində hərbi maşınlar və silahlı əsgərlərin görünməsi, onların yoldan keçə sakinlərə hücum etməsi barədə xəbərlər yayılmışdı.
Qeyd edək ki, Zimbabve prezidenti Robert Qabriel Muqabe 1924-cü il fevralın 21-də anadan olub. 93 yaşlı Muqabe 1980-ci ildən Zimbabvenin rəhbəridir. 
***
08:52
Zimbabve prezidenti Muqabinin iqamətgahı yanında atışma başlayıb.
Oxu.Az Report-a istinadla xəbər verir ki, hərbçilər paytaxtın çıxış yollarını bağlayıblar.
Paytaxt Hararedə azı üç partlayış olub. Şəhərin küçələrində hərbi maşınlar var və silahlı əsgərlər ətrafdan keçənlərə hücum edirlər.
Əsgərlər ""ZBC"" milli teleşirkətinin mənzil qərargahını ələ keçiriblər.
A.S.
www.oxu.az
"
"Azərbaycan prezidenti sloveniyalı həmkarını təbrik etdiAzərbaycan Respublikasının prezidenti İlham Əliyev Sloveniya Respublikasının prezidenti Borut Pahora təbrik məktubu ünvanlayıb.
Oxu.Az-ın xəbərinə görə, məktubda deyilir:
“Hörmətli cənab Prezident,
Sloveniya Respublikasının prezidenti vəzifəsinə yenidən seçilməyiniz münasibətilə Sizi səmimi qəlbdən təbrik edirəm.
Ümidvaram ki, Azərbaycan-Sloveniya əlaqələrinin genişlənməsi, ölkələrimiz arasındakı dostluq və əməkdaşlıq münasibətlərinin inkişafı yolunda səylərimizi bundan sonra da davam etdirəcəyik.
Sizə möhkəm cansağlığı, xoşbəxtlik, dost Sloveniya xalqının rifahı naminə fəaliyyətinizdə uğurlar arzulayıram”.
N.O.
www.oxu.az
"
"Azərbaycan və Braziliya xarici işlər nazirlərinin görüşü keçirilib Xarici işlər naziri Elmar Məmmədyarov bu gün Azərbaycanda rəsmi səfərdə olan Braziliyanın xarici əlaqələr naziri Aloysio Nunes Ferreira ilə görüşüb.
Oxu.Az-ın məlumatına görə, görüşdə iki ölkə arasında qurulmuş siyasi əlaqələrin mövcud səviyyəsindən məmnunluq ifadə edilib və ikitərəfli əməkdaşlığın keyfiyyətcə daha yuxarı müstəviyə qaldırılması üçün qarşılıqlı səylərin gücləndirilməsinin vacibliyi vurğulanıb.
Nazirlər iki ölkə arasında münasibətlərin müxtəlif sahələr üzrə hazırkı vəziyyətinə və gündəlikdə duran məsələlərə nəzər salıblar.
E. Məmmədyarov A. Nunesin səfərinin Azərbaycanla Braziliya arasında əməkdaşlığın inkişafına mühüm töhfə verəcəyinə əminlik ifadə edib.
A. Nunes bildirib ki, səfəri ölkəsinin Azərbaycanla əməkdaşlığın inkişafına verdiyi dəyərin göstəricisir və Braziliya Azərbaycanın yürütdüyü praqmatik və balanslaşdırılmış xarici siyasəti təqdir edir.
Nazirlər iki ölkə arasında əməkdaşlığın inkişaf etdirilməsi baxımından yüksək səviyyəli qarşılıqlı səfərlərin, eyni zamanda, Azərbaycanla Braziliya iqtisadi-ticari əlaqələrin təşviqi baxımdan Birgə İşçi Qrupunun fəaliyyətinin intensivləşdirilməsinin önəmini qeyd ediblər.
Tərəflər ikitərəfli münasibətlərdə parlament diplomatiyasının xüsusi yer tutduğunu və bu xüsusda, hər iki ölkə parlamentində yaradılmış dostluq qruplarının üzvləri arasında təmasların artırılmasının əhəmiyyətini vurğulayıblar.
Görüşdə tərəflər arasında baxılmaqda olan sənəd layihələrinə nəzər salınıb, bu əsnada müqavilə-hüquq bazasının genişləndirilməsinin vacibliyi qeyd olunub. Həmçinin, ikitərəfli münasibətlərdə mühüm platforma olan Xarici İşlər Nazirlikləri arasında siyasi məsləhətləşmələrin davam etdirilməsinin əhəmiyyətinə toxunulub.
Nazirlər iki ölkə arasında humanitar və təhsil sahəsində əməkdaşlığın inkişaf etdirilməsi yolları ətrafında fikir mübadiləsi aparıblar.
Tərəflər kənd təsərrüfatı, enerji, kimya, yeyinti sənayesi, turizm, elm-təhsil sahəsində, o cümlədən universitetlər arasında əməkdaşlığın genişləndirilməsi yollarını müzakirə ediblər.
E. Məmmədyarov Ermənistan-Azərbaycan, Dağlıq Qarabağ münaqişəsinin həllində cari vəziyyətdən danışdı və BMTTəhlükəsizlik Şurasının müvafiq qətnamələrinin tələblərinin yerinə yetirilməsinin vacibliyini vurğulayıb. Nazir Braziliyanın münaqişənin BMT TŞ-nın qətnamələri əsasında Azərbaycanın ərazi bütövlüyü və suverenliyi çərçivəsində həll olunmasına dair mövqeyinin yüksək qiymətləndirildiyini qeyd edib.
O, paytaxt Bakının ""EXPO-2025""-in keçirilməsinə namizəd şəhər olduğunu bildirərək, bu tədbirə ev sahibliyi etmək niyyəti ilə Azərbaycanın insan kapitalının inkişafı ilə bağlı məqsəd və məramları barədə məlumat verib.
Görüşdə beynəlxalq gündəlikdə duran məsələlər, o cümlədən BMTTəhlükəsizlik Şurasında islahatlara dair fikir mübadiləsi aparılıb.
Görüşdən sonra Azərbaycan Xarici İşlər Nazirliyi nəzdində fəaliyyət göstərən ADA universiteti və Braziliya Federativ Respublikasının Xarici Əlaqələr Nazirliyinin Rio Blanco İnstitutu arasında diplomatların treyninqi ilə bağlı qarşılıqlı əməkdaşlığa dair Anlaşma Memorandumu imzalanıb.
Anlaşma Memorandumunu Azərbaycan tərəfdən ADA Universitetinin rektoru Hafiz Paşayev, Braziliya tərəfdən xarici işlər naziri Aloysio Nunes Ferreira imzalayıblar.











N.O.
www.oxu.az
"
"Nazir: Biz tələb edirik ki, Dağlıq Qarabağ danışıqlarında konkret nəticələr olsun""Bu gün axşam Moskvaya yola düşürəm. Sabah həmsədrlərlə görüş olacaq"".
Oxu.Az APA-ya istinadən xəbər verir ki, bunu xarici işlər naziri Elmar Məmmədyarov Braziliyanın xarici əlaqələr naziri Aloyzio Nunyes Ferreira ilə Bakıda görüşdən sonra keçirilən mətbuat konfransında deyib.
Nazir bildirib ki, Rusiyanın xarici işlər naziri Sergey Lavrov isə noyabrın 19-20-də Bakıda səfərdə olacaq.
""Müzakirə olunacaq məsələlər masa üstündədir. Biz istəyirik ki, danışıqlar naminə danışıqlar aparılmasın. Hətta tələb edirik ki, konkret nəticələr olsun. Prezidentlərin görüşündə də qeyd edildi ki, danışıqlar intensiv xarakter alsın. Bu mövqe ilə Moskvaya gedirəm.
Münaqişənin həllinin vaxtı çatıb. Hamı bilir ki, danışıqlar nəticəli olmalı, məcburi köçkünlər geri qaytarılmalı və sülh bərpa edilməlidir. Azərbaycan təkid edir ki, məsələni yerindən tərpədək"".
A.M.
www.oxu.az
"
"Braziliyalı nazir: Azərbaycanın ərazi bütövlüyünü dəstəkləyirik“Səfərimin məqsədi əlaqələri genişləndirmək və münasibətlərə yeni impuls verməkdən ibarətdir. Görüşdə bir sıra beynəlxalq məsələləri və Dağlıq Qarabağ münaqişəsini müzakirə etdik”.
Oxu.Az APA-ya istinadən xəbər verir ki, bunu Braziliyanın xarici əlaqələr naziri Aloyzio Nunyes Ferreira Bakıda azərbaycanlı həmkarı Elmar Məmmədyarovla görüşdən sonra keçirilən mətbuat konfransında deyib.
Qonaq bildirib ki, Braziliya sülhsevər dövlətdir və Azərbaycanın ərazi bütövlüyünü dəstəkləyir: “Biz istəyirik ki, Minsk qrupu çərçivəsində aparılan danışıqların nəticəsi olsun və sülh bərpa edilsin. Biz əlaqələrimizdə hüquqi çərçivənin yaradılmasını müzakirə etdik. Bu, iş adamları arasında əlaqələrə təkan verəcək. Gömrük və vergi sahəsində məlumat mübadiləsi barədə danışdıq. Azərbaycanda bir çox şirkətlər var ki, Braziliyanın investisiya proqramlarında iştirak edə bilər. Biznes sahəsində əlaqələr hazırda zəifdir. Ötən il iki ölkə arasında iqtisadi komissiya yaradılıb. Mart ayında Azərbaycandan olan nümayəndə heyəti Braziliyaya gələcək”.
A.M.
www.oxu.az
"
"İraq və Suriyadakı Azərbaycan vətəndaşları ilə bağlı Dövlət Proqramı hazırlanır""İraq və Suriyadakı Azərbaycan vətəndaşlarının ölkəyə qaytarılması üçün Dövlət Proqramı hazırlanır"".
Oxu.Az-ın APA-ya istinadən məlumatına görə, bunu Dini Qurumlarla İş üzrə Dövlət Komitəsi sədrinin birinci müavini Səyyad Salahlı deyib.
S. Salahlı bildirib ki, bu, qlobal və böyük məsələdir, həllini hər hansı dövlət qurumu ayrılıqda üzərinə götürə bilməz: ""Artıq bu istiqamətdə ilk addım atılıb, bir uşaq İraqdan Azərbaycana qaytarılıb. Amma bu proseslərin dövlətlərarası müstəvidə ciddi araşdırılması, məsələlərin izahına ehtiyac var və bu problemləri həll etmək lazımdır.
Məsələn, dünya şöhrətli alim Lütfi Zadənin rəsmi vəsiyyəti olmasına baxmayaraq, Azərbaycana gətirilməsi neçə gün çəkdi? Yəni kiminsə başqa ölkədən Azərbaycana gətirilməsi çox ciddi və çətin məsələdir. Hər bir fərdlə bağlı ciddi araşdırma aparılmalı və müvafiq razılaşmalar əldə edildikdən sonra addım atılmalıdır. Bu istiqamətdə Azərbaycan Dövlət Proqramı hazırlayıb və bu istiqamətdə də işlər aparılır. Vətəndaşlarımız İraqa, Suriyaya hansı yolla aparılıblar, necə aldadılıblar, bütün bunlar da öyrəniləcək. Hələlik biz vətəndaşlarımızın ölkəmizə gətirilməsi üçün dövlət olaraq çox ciddi səy göstəririk"".
N.O.
www.oxu.az
"
"İlham Əliyev xarici nazirləri qəbul etdi - FOTO + YENİLƏNİBAzərbaycan prezidenti İlham Əliyev Moldovanın daxili işlər naziri Aleksandr Jizdanı qəbul edib. 
Oxu.Az-ın məlumatına görə, görüşdə ölkələrimiz arasında ikitərəfli münasibətlərin müxtəlif sahələrdə uğurla inkişaf etdiyi bildirilib, 
Azərbaycan və Moldova hüquq mühafizə orqanları, o cümlədən Daxili İşlər nazirlikləri arasında səmərəli əməkdaşlığın həyata keçirildiyi, təcrübə mübadiləsi aparılmasının əhəmiyyəti vurğulanıb, Moldovanın daxili işlər naziri Aleksandr Jizdanın ölkəmizə səfərinin bu əməkdaşlığın daha da genişləndirilməsi işinə töhfə verəcəyinə əminlik ifadə olunub.
***
12:16
Azərbaycan prezidenti İlham Əliyev Braziliya Federativ Respublikasının xarici əlaqələr naziri Aloyzio Nunyes Ferreiranın başçılıq etdiyi nümayəndə heyətini qəbul edib.
Oxu.Az-ın məlumatına görə, dövlət başçısı Braziliyanın xarici əlaqələr naziri Aloyzio Nunyes Ferreiranın başçılıq etdiyi nümayəndə heyətinin ölkəmizə səfərinin ikitərəfli münasibətlərimizin inkişafı baxımından önəmini qeyd edib.
Əməkdaşlığımızın genişləndirilməsi istiqamətində bundan sonra da addımlar atmağın zəruriliyini qeyd edən prezident İlham Əliyev ölkələrimiz arasında siyasi əlaqələrin yaxşı səviyyədə olduğunu deyib və Braziliyanın xarici əlaqələr nazirinin Azərbaycana rəsmi səfərini bunun yaxşı göstəricisi kimi dəyərləndirib. Gələcək illərdə qarşılıqlı iqtisadi əməkdaşlığa diqqət yetirilməsinin vacibliyini vurğulayan dövlət başçısı ölkələrimiz arasında ticarət dövriyyəsinin hələ ki, aşağı səviyyədə olduğunu bildirib. İnvestisiya layihələrinə toxunan prezident İlham Əliyev biznes dairələrinin birgə fəaliyyəti sayəsində daha da yaxşı nəticələrə nail olmağın mümkünlüyün vurğulayıb.
Dövlət başçısı Azərbaycan-Braziliya əlaqələrinin bundan sonra da uğurla inkişaf edəcəyinə və nazir Aloyzio Nunyes Ferreiranın ölkəmizə səfərinin yaxşı nəticələr verəcəyinə əminliyini ifadə edib.
Braziliyanın xarici əlaqələr naziri Aloyzio Nunyes Ferreira öz növbəsində prezident İlham Əliyevin əməkdaşlığımızın inkişaf etdirilməsi ilə bağlı dediyi fikirlərlə tam razı olduğunu bildirib. Nazir əlaqələrimizin genişləndirilməsində qarşılıqlı səfərlərin önəmini vurğulayıb. Braziliyalı nazir ölkəsinin Azərbaycan ilə əlaqələrin müxtəlif istiqamətlərdə inkişaf etdirilməsində çox maraqlı olduğunu deyib və bildirib ki, ölkəmizə səfərinin əsas məqsədi bununla bağlı məsələləri müzakirə etməkdir.
Görüşdə Azərbaycan ilə Braziliya arasında iqtisadi, sərmayə qoyuluşu, biznes, turizm, təhsil, mədəni, humanitar və digər sahələrdə əməkdaşlıqla bağlı məsələlər ətrafında fikir mübadiləsi aparılıb.
***
11:24
Azərbaycan prezidenti İlham Əliyev noyabrın 15-də Moldovanın daxili işlər naziri Aleksandr Jizdanı qəbul edib.


Oxu.Az-ın xəbərinə görə, bu barədə prezidentin mətbuat xidməti məlumat yayıb.
Daha sonra dövlət başçısı Braziliya Federativ Respublikasının xarici əlaqələr naziri Aloyzio Nunyes Ferreiranın başçılıq etdiyi nümayəndə heyətini qəbul edib.

 
N.O.
www.oxu.az
"
" Mehriban Əliyeva: Azərbaycanın ərazi bütövlüyü bərpa olunmalıdır - VİDEO + FOTO + YENİLƏNİB""Azərbaycan 1991-ci ildə müstəqilliyini bərpa etdikdən sonra biz dərhal müstəqil dövlət kimi mövcudluğumuza real təhlükə yaradan böyük siyasi, iqtisadi və humanitar çağırışlarla üzləşdik. Bunlardan ən ciddisi qonşu Ermənistanın Azərbaycana qarşı hərbi təcavüzü idi və bunun nəticəsində ölkəmizin ərazisinin 20 faizi, o cümlədən Dağlıq Qarabağ bölgəsi və ətraf yeddi rayon işğal olunub, işğal hələ də davam edir"".
Oxu.Az-ın məlumatına görə, bunu noyabrın 14-də Parisdə Bakının Beynəlxalq Sərgilər Bürosunun 2025-ci ildə keçiriləcək Ümumdünya Sərgisinə namizəd şəhər olması münasibətilə təşkil edilən qəbulda çıxışında Azərbaycanın birinci vitse-prezidenti Mehriban Əliyeva deyib.
M. Əliyeva bildirib ki, Ermənistan tərəfindən həyata keçirilən etnik təmizləmə nəticəsində bir milyondan artıq azərbaycanlı qaçqın və məcburi köçkün vəziyyətinə düşüb.
""Birləşmiş Millətlər Təşkilatının Təhlükəsizlik Şurası erməni qoşunlarının Azərbaycanın ərazisindən dərhal, tamamilə və qeyd-şərtsiz çıxarılmasını tələb edən dörd qətnamə qəbul edib. Bu qətnamələr yerinə yetirilməlidir və Azərbaycanın ərazi bütövlüyü bərpa olunmalıdır"", - deyə birinci vitse-prezident vurğulayıb.
***
09:00
Noyabrın 14-də Parisdə, Royal Pavilyonda Azərbaycanın paytaxtı Bakının Beynəlxalq Sərgilər Bürosunun 2025-ci ildə keçiriləcək Ümumdünya Sərgisinə namizəd şəhər olması şərəfinə qəbul təşkil edilib.
Oxu.Az-ın xəbərinə görə, Azərbaycanın Birinci vitse-prezidenti Mehriban Əliyeva tədbirdə iştirak edib.
Azərbaycanı “Qafqazın mirvarisi” adlandıran tədbirin aparıcısı ölkəmizin qədim tarixə, zəngin mədəniyyətə malik olduğunu deyib.
Azərbaycanın Birinci vitse-prezidenti Mehriban Əliyeva tədbirdə çıxış edib.
Sonra Azərbaycan haqqında videoçarx nümayiş olunub.
Bakının “Expo-2025” Ümumdünya Sərgisinə namizəd şəhər olması şərəfinə keçirilən qəbulda Azərbaycan və dünya bəstəkarlarının əsərləri, həmçinin xalq mahnıları səsləndirilib.
Azərbaycan “Expo-2025 Bakı” Sərgisini mayın 10-dan noyabrın 10-dək təşkil etmək təklifini irəli sürüb. Sərginin mövzusu isə “İnsan kapitalını inkişaf etdirək, daha yaxşı gələcək quraq” olacaq.
Bakı ilə yanaşı, Rusiyanın Yekaterinburq, Yaponiyanın Osaka və Fransanın Paris şəhərlərinin də “Expo-2025” Ümumdünya Sərgisinin keçirilməsi üçün namizədliyi irəli sürülüb.
Bakının “Expo-2025” Ümumdünya Sərgisinə namizəd şəhər olması şərəfinə təşkil edilən qəbulda Azərbaycanın və Fransanın tanınmış ictimai-siyasi xadimləri, diplomatik korpusun nümayəndələri və digər nüfuzlu şəxslər iştirak ediblər.
Tədbir zamanı qurulmuş xüsusi monitorlarda Azərbaycan haqqında nümayiş olunan videoçarxlar, ölkəmiz barədə nəşrlər böyük maraqla qarşılanıb.
Sonda tədbir iştirakçılarına Azərbaycanla bağlı suvenirlər, paytaxtımızın “Expo-2025”ə namizədliyinə həsr olunmuş kataloqlar və digər xatirə hədiyyələri təqdim edilib.
Qeyd edək ki, Azərbaycan milli pavilyonla ilk dəfə “Milan Expo-2015” Ümumdünya Sərgisində iştirak edib. Ölkəmizin “Milan Expo-2015”-dəki pavilyonunu sərgi günlərində 3 milyondan çox insan ziyarət edib. Türkiyədə təşkil olunan “Antalya Expo-2016” Beynəlxalq Botanika Sərgisində də Azərbaycan milli pavilyonu iştirakçılarda böyük maraq doğurub. Astanada keçirilən “Expo-2017” Beynəlxalq Sərgisində isə ölkəmiz “Enerji Yurdu - keçmişdən gələcəyə daşınan enerji” konsepsiyası əsasında hazırlanan pavilyonla təmsil olunub.

































A.S.
www.oxu.az
"
"Prezident: YAP-ın yaranması Azərbaycan dövlətçiliyi tarixində dönüş nöqtəsi idi - YENİLƏNİB“İyirmi beş il əvvəl ulu öndər Heydər Əliyevin sədrliyi ilə Naxçıvanda Yeni Azərbaycan Partiyasının təsis konfransı keçirilmişdir. Bu, böyük tarixi hadisə idi. Ondan təqribən bir ay əvvəl bir qrup vətənpərvər insan - məşhur 91-lər Heydər Əliyevə müraciət ünvanlamışdılar. Ulu Öndər müraciətə müsbət cavab verərək, yeni yaradılacaq partiyaya rəhbərlik etməyə hazır olduğunu bildirmişdir və partiyanın təsis konfransının keçirilməsi haqqında qərar qəbul edilmişdir. Təbii ki, təsis konfransı Bakıda keçirilməli idi. Ancaq o vaxt Azərbaycanda hakimiyyəti qanunsuz şəkildə zəbt etmiş AXC-Müsavat hakimiyyəti buna imkan vermədi. Baxın, özünü demokrat adlandıran dairələr, hakimiyyət imkan vermədi ki, Yeni Azərbaycan Partiyasının təsis konfransı Bakı şəhərində keçirilsin. Belə olan halda 500-dən çox nümayəndə, bütün bölgələri təmsil edən vətəndaşlar Naxçıvana gəldilər və Ulu Öndərin rəhbərliyi ilə partiyamızın təsis konfransı keçirildi”.
Oxu.Az-ın məlumatına görə, bunu Azərbaycan prezidenti İlham Əliyev Yeni Azərbaycan Partiyasının (YAP) yaradılmasının 25 illiyinə həsr edilmiş təntənəli yubiley mərasimində söyləyib.
“Bu, doğrudan da tarixi bir hadisə, müasir Azərbaycan dövlətçiliyi tarixində dönüş nöqtəsi idi. O vaxt 91 vətənpərvər insan bu tarixi missiyanı öz üzərinə götürüb Heydər Əliyevə müraciət göndərmişdi. Onların bu əməyi Azərbaycan tarixində öz layiqli yerini tutmuşdur və partiyamızın yaradılması ölkəmizdə gedən xoşagəlməz proseslərin gələcəkdə qarşısının alınmasında xüsusi rol oynamışdır. Bu müraciətin səbəbləri də aydındır. Çünki ulu öndər Heydər Əliyev 1970-1980-ci illərdə gördüyü işlərə, Azərbaycana verdiyi töhfələrə görə xalqımızın böyük sevgi və rəğbətini, dəstəyini qazanmışdır. Sovet dönəmində ən geridə qalmış respublikalardan biri olan Azərbaycan məhz onun dövründə ən qabaqcıl respublikaya çevrilmişdir. Onun 1970-ci illərdə və 1980-ci illərin əvvəllərində fəaliyyəti nəticəsində respublikada böyük quruculuq işləri aparılmışdır və Azərbaycan, sözün əsl mənasında, hərtərəfli şəkildə inkişaf edirdi. Ondan sonrakı dövrdə Moskvada yüksək vəzifədə çalışarkən həmişə Azərbaycana böyük diqqət və qayğı göstərmişdir.
1990-cı illərin əvvəllərində - xalqımız üçün ən ağır dövrdə yenə də Heydər Əliyev öz liderlik keyfiyyətlərini göstərmiş, böyük cəsarət, vətənpərvərlik göstərmiş və qanlı 20 Yanvar hadisələrini Sovet İttifaqının mərkəzində, Moskva şəhərində pisləmişdir. Mən o günü yaxşı xatırlayıram. Mən fəxr edirəm ki, o gün atamla birlikdə idim və Heydər Əliyevin o qətiyyətli çıxışı, Vətəninə, xalqına olan bağlılığı bütün Azərbaycan xalqına bir daha göstərdi ki, o, xalqa bağlı olan böyük bir liderdir.
Ondan sonra Naxçıvanda işləyərkən müstəqilliyə gedən yolu açdı. Naxçıvanda Azərbaycan Xalq Cümhuriyyətinin bayrağını dövlət bayrağı elan etmişdir və atılmış digər addımlar ona xalqın məhəbbətini daha da artırmışdır. Bununla bərabər, o vaxt Azərbaycanda hakimiyyətdə olan AXC-Müsavat cütlüyü xalqın inamını tamamilə itirmişdi. Onların antimilli siyasəti xalqda böyük hiddət doğururdu. Bacarıqsızlıq, qeyri-peşəkarlıq nəticəsində ölkə demək olar ki, idarəolunmaz vəziyyətə düşmüşdü. Ölkəmizi xaos, anarxiya bürümüşdü, qeyri-qanuni silahlı birləşmələr küçələrdə əli silahlı gəzirdilər, insanları incidirdilər. O illərdə ölkəmizi kütləvi rüşvətxorluq bürümüşdü. Torpaqlarımızın işğal altına düşməsi, iqtisadi böhran, sənaye böhranı, hərbi böhran demək olar ki, ölkəmizin gələcək müstəqil həyatına böyük təhlükə yaradırdı. Belə olan halda əlbəttə ki, xalq öz ümidini Heydər Əliyevə bağlamışdı. Ona görə Yeni Azərbaycan Partiyasının yaradılması tarixi zərurət idi. Partiya yaradılandan sonra bütün cəmiyyətimizdə böyük dəstəyə malik oldu.
Bu gün Yeni Azərbaycan Partiyası öz sıralarında 700 mindən çox insanı birləşdirir, onların 40 faizi gənclərdir. Yəni, bu gün partiyamızın fəaliyyəti, ideyaları, apardığı siyasət gənc nəsil üçün də cəlbedicidir və bu, çox müsbət haldır. Bu, onu göstərir ki, Azərbaycanda bundan sonra da uzunmüddətli, dayanıqlı inkişaf təmin olunacaq və partiyanın təbliğ etdiyi, bəyan etdiyi prinsiplər bu gün xalq tərəfindən tam dəstəklənir. İndi Azərbaycanda görülmüş işlər, ölkəmizin uğurlu inkişafı, əlbəttə, hər bir vətənpərvər insana əyani şəkildə göstərir ki, bugünkü iqtidarın apardığı siyasət yeganə düzgün siyasətdir.
O illərdə isə ölkəmizin gələcək inkişafı o qədər də aydın deyildi. Çünki Yeni Azərbaycan Partiyası noyabr ayında yaradılmışdı. Ondan sonra ölkədə dərin böhran daha da kəskinləşdi, 1993-cü ilin yay aylarında AXC-Müsavat cütlüyü ölkəmizdə qardaş qanı axıtdı, vətəndaş müharibəsi başlamışdı və bunun nəticəsində torpaqlarımızın işğalı prosesi davam etmişdir.
Azərbaycan xalqı o vaxt bir daha öz böyüklüyünü, müdrikliyini göstərərək Heydər Əliyevi hakimiyyətə dəvət etdi və 1993-cü ildən başlayaraq bu günə qədər Azərbaycan inkişaf yolu ilə gedir. 1993-2003-cü illər tariximizdə sabitlik, islahatlar və inkişaf illəri kimi qalacaq. Məhz o illərdə dövlətçiliyimizin əsasları qoyuldu. O illərdə bizim milli ideologiyamız – azərbaycançılıq ideologiyası təqdim edildi və xalq tərəfindən bəyənildi. O illərdə Azərbaycan beynəlxalq təcriddən çıxa və Dağlıq Qarabağ həqiqətlərini dünya ictimaiyyətinə çatdıra bilmişdir.
Biz beynəlxalq aləmdə fəal siyasət apararaq Azərbaycanı tanıtmaq istiqamətində böyük işlər görə bildik. İqtisadi islahatlar, onların təməli məhz o illərdə qoyulmuşdu. O vaxt ölkə iqtisadiyyatının inkişafı üçün xarici sərmayənin cəlb edilməsi əsas şərt idi. Heydər Əliyevin rəhbərliyi ilə Azərbaycan bunu da bacardı. O illərdə Azərbaycana cəlb olunan xarici sərmayə demək olar ki, həmin dövrdə və hətta bu gün də ölkəmizin iqtisadi inkişafını şərtləndirən əsas amillərdən biridir.
Bir sözlə, 1993-2003-cü illərdə Azərbaycanda aparılmış böyük işlər ölkəmizi gücləndirdi. Azərbaycan bütün çətin sınaqlardan şərəflə çıxa bilmişdir və bugünkü sürətli inkişafın da təməli o illərdə qoyulmuşdur.
Ondan sonrakı 14 il ərzində Azərbaycan ulu öndər Heydər Əliyevin siyasətinə sadiq qalaraq uğurla, inamla inkişaf edib. Bu gün Azərbaycan güclü ölkəyə çevrilibdir. Azərbaycan tarixdə heç vaxt indiki qədər güclü olmamışdır. Mən bu gün son 14 il ərzində görülmüş işləri sadalamaq istəmirəm. Görülən işlər göz qabağındadır. Onu deyə bilərəm ki, Azərbaycan bütün istiqamətlər üzrə konseptual yanaşma və proqramlar əsasında çox böyük tarixi uğurlara imza atıb. Azərbaycan beynəlxalq aləmdə böyük nüfuz qazanıb. Təkcə BMT Təhlükəsizlik Şurasına 155 ölkənin dəstəyi ilə seçilməyimiz faktını qeyd etmək kifayətdir ki, beynəlxalq aləm görsün Azərbaycana dünya miqyasında nə qədər böyük rəğbət və dəstək var.
Bu 14 il ərzində iqtisadi islahatlar baxımından Azərbaycan qədər sürətli inkişaf yolu ilə gedən ikinci ölkə olmayıb. İqtisadiyyat üç dəfədən çox artıb, yoxsulluq təxminən 50 faizdən 5 faizə düşüb. Xarici borc ümumi daxili məhsulun 20 faizini təşkil edir, ondan da az səviyyədədir. Valyuta ehtiyatlarımız ümumi daxili məhsulun 100 faizini təşkil edir, yəni, ona bərabərdir.
Azərbaycan beynəlxalq iqtisadi qurumlar tərəfindən də yüksək qiymətləndirilir. Davos Forumunun son hesablamalarında iqtisadiyyatların rəqabət qabiliyyətliliyinə görə Azərbaycan dünya miqyasında 35-ci yerdədir. Yəni, bu rəqəm deməyə əsas verir ki, bizim iqtisadi siyasətimiz mükəmməldir. Bu, ölkəmizin ümumi inkişafında, insanların rifah halının yaxşılaşmasında öz əksini tapır. Energetika, nəqliyyat sahələrində görülmüş işlər haqqında deyə bilərəm ki, son vaxtlar bir çox yeniliklər baş vermişdir. Yəni, bir sözlə, Azərbaycan bütün sahələr üzrə, o cümlədən hərbi-texniki sahədə böyük uğurlara nail ola bilibdir. Bu uğurların təməli 1992-ci ilin noyabrında qoyulub. O vaxt Yeni Azərbaycan Partiyasının yaradılması nəticəsində Azərbaycan öz dövlət müstəqilliyini qoruya və möhkəmləndirə bilib. Bu gün bütün dünya görür ki, Azərbaycan özünə güvənən, öz daxili resurslarına arxalanan, müasir ənənələrə bağlı olan güclü dünyəvi dövlətə çevrilib.
Bu gün qarşıda duran bəzi vəzifələr haqqında danışmaq istərdim. Son 25 il ərzində partiyamız uğurla inkişaf edib və bütün seçkilərdə - həm parlament, həm prezident seçkilərində böyük səs çoxluğu ilə qalib gəlib. Bu gün Azərbaycanda bizim partiyamıza rəqib ola biləcək hər hansı bir siyasi qüvvə mövcud deyil. Yeni Azərbaycan Partiyası, sözün əsl mənasında, ümumxalq partiyasına çevrilibdir. Cəmiyyətimizin bütün təbəqələri partiyamızda birləşib. Buna baxmayaraq, biz həmişə qabağa baxmalıyıq və əldə edilmiş uğurlarla kifayətlənməməliyik. Uğurlarımızın səbəblərindən biri də məhz ondan ibarətdir ki, əldə edilmiş uğurlar bizə əlavə stimul verir. Çatışmayan cəhətləri aradan qaldırmaq, sosial ədaləti daha da böyük dərəcədə bərqərar etmək üçün biz bundan sonra da fəal çalışmalıyıq.
Daxili siyasətlə bağlı qarşıda duran vəzifələrə gəldikdə, Azərbaycanda bundan sonra da sabitlik təmin ediləcəkdir. Heç bir ölkə sabitlik olmadan inkişaf edə bilməz. Bu gün biz görürük ki, dünyanın müxtəlif yerlərində sabitlik pozulanda nə investisiyalar gəlir, nə sosial rifah artır. Ümumiyyətlə, ölkələrin taleyi çox acı olur. Azərbaycanda sabitliyin təminatçısı isə Azərbaycan xalqıdır. Məhz xalq-iqtidar vəhdəti bu sabitliyi şərtləndirir. Bu vəhdət imkan verir ki, biz uzunmüddətli inkişaf strategiyamızı planlaşdıraq. Bu, imkan verir ki, bu gün Azərbaycana milyardlarla dollar xarici sərmayə qoyulur və Azərbaycan xalqı rahat, əmin-amanlıq, təhlükəsizlik şəraitində yaşayır. Ona görə bundan sonra da biz elə işləməliyik ki, Azərbaycan daim inkişaf etsin. Mən şübhə etmirəm ki, Azərbaycanda bundan sonra da ictimai-siyasi sabitlik təmin olunacaqdır.
Azərbaycanda bundan sonra da bütün azadlıqlar təmin ediləcəkdir. Biz demokratik cəmiyyət qururuq. Yeni Azərbaycan Partiyasının yaradılması demokratiyanın təzahürü idi. Buna baxmayaraq, o vaxt hakimiyyəti dövlət çevrilişi nəticəsində zəbt etmiş AXC-Müsavat cütlüyü ən antidemokratik addımlar atmağa hazır idi ki, bu partiyaya əngəllər törətsin. Ancaq Yeni Azərbaycan Partiyası o vaxt ölkədə siyasi sistemin yaradılmasına da çox böyük töhfə vermişdir. Bu gün biz demokratiya yolu ilə gedirik. Azərbaycanda bütün azadlıqlar - söz azadlığı, mətbuat azadlığı, vicdan azadlığı, sərbəst toplaşma azadlığı tam şəkildə təmin edilir. Lakin sərbəst toplaşma azadlığından istifadə etməyə çalışan, özünü müxalifət adlandıran bir dəstə hesab edir ki, onlara qarşı hansısa süni əngəllər törədilir. Halbuki bu, qətiyyən belə deyil, o uğursuz mitinqlərin səbəblərini onlar özlərində axtarmalıdırlar. Xalq o ünsürlərə çoxdan yox deyib. Onlar üçün Azərbaycanın siyasi səhnəsində yer yoxdur. Ona görə yox ki, biz onlara maneçilik törədirik. Ona görə ki, onların, necə deyərlər, kitabı çoxdan bağlanıb. Qeyri-konstruktiv hərəkətləri, aqressiv davranışları onlara xalqın nifrətini birə-on artırır.
Xüsusilə indiki şəraitdə, internet dövründə nəyisə gizlətmək mümkün deyil. Azərbaycan xalqı çox yaxşı bilir ki, bu gün özünü müxalifət adlandıran bir dəstə xaricdən idarə olunur. Onlara xaricdən komandalar verilir. O komandalar nəticəsində müəyyən dövrdə hərəkətə keçirlər, fəallaşırlar. Sonra da görəndə ki, mitinqlərinə min nəfərdən az adam gəlir, necə deyərlər, suyu süzülə-süzülə yenə kənara çəkilirlər. Bu, bir daha onu göstərir ki, Azərbaycan xalqı xaricdən idarə olunan ünsürlərin - beşinci kolonun ölkəmizdə hansısa mövqelərə sahib olmasına heç vaxt imkan verməyəcək.
Metodologiya da çox bəsitdir, çox sadədir. Xaricdə bir yalan uydurulur, bir şər-böhtan kampaniyasına rəvac verilir. Ondan sonra bu yalan, böhtan xarici mətbuatda dərc edilir. Daha sonra bunun əsasında da müəyyən tərpənmə, - mən canlanma deməzdim, - müşahidə olunur. Bu tərpənmə bir-iki mitinqdə özünü göstərir. Həmişə olduğu kimi, axırıncı mitinq onun təşkilatçıları üçün məyusedici olur, bununla da məsələ qurtarır.
Yəni, bu gün siyasi mübarizəni bu formada aparmaq istəyən dəstəyə, - bunlara heç qüvvə də demək olmaz, - heç nə dərs olmur. Vaxt dəyişir, insanlar dəyişir, Azərbaycan dəyişir, siyasi mübarizə metodları dəyişir, onlar isə hələ də köhnə təfəkkürlə yaşamaq istəyirlər və öz mənasız həyatlarını bu işlərə sərf edirlər.
O ki qaldı bütün azadlıqlara, Azərbaycanda heç bir məhdudiyyət yoxdur. Sərbəst toplaşma azadlığı, söz azadlığı, bütün digər azadlıqlar Azərbaycanda tam şəkildə təmin edilir və təmin ediləcəkdir. Demokratiyaya bizim bağlılığımız hansısa təşkilata xoş gəlmək üçün deyil, biz bunu şüurlu surətdə edirik ki, ölkəmiz hərtərəfli şəkildə inkişaf etsin. Çünki iqtisadi islahatlar siyasi islahatlarla paralel aparılmalıdır.
Xarici siyasətlə bağlı. Bizim xarici siyasətimiz həyatda özünü təsdiqləyib və bu gün Azərbaycan beynəlxalq aləmdə çox böyük nüfuza malik olan bir ölkədir. Biz növbəti illərdə də müstəqil xarici siyasət aparacağıq, biz bunu indi də aparırıq. O qədər də böyük olmayan ölkələr üçün müstəqil xarici siyasət aparmaq heç də asan deyil, ancaq çox şərəflidir. Bəzi ölkələr başqa yol seçirlər, bəzi ölkələr başqa böyük ölkələrin qanadının altında yer alırlar. Bu, bəlkə daha rahat yoldur. Ancaq bizim yolumuz şərəfli yoldur, ləyaqətli yoldur, bu, müstəqillik yoludur. Eyni zamanda, bu, uğur gətirən yoldur. Çünki həyat və Azərbaycanın dünya miqyasındakı indiki rolu göstərir ki, bu, yeganə düzgün siyasətdir. Müstəqil siyasət bundan sonra da aparılacaq. Bu siyasətin əsas prinsipi Azərbaycan dövlətinin və Azərbaycan xalqının milli və dövlət maraqlarıdır. Bu, bizim üçün əsas şərtdir. Harada ki, bu maraqlar təmin edilirsə, biz əlbəttə, bu təşəbbüslərə qoşuluruq. Harada ki, görürük maraqlarımıza ziddir, əlbəttə, Azərbaycan o təşəbbüslərin iştirakçısı ola bilməz.
Hesab edirəm ki, hər bir ölkə üçün qonşularla münasibətlər xüsusi əhəmiyyət daşıyır. Biz qonşu ölkələrimizlə qarşılıqlı hörmət və inam əsasında çox gözəl və işgüzar münasibətlər qura bilmişik. 30 oktyabr-1 noyabr tarixlərində dörd qonşu ölkənin liderləri ilə mənim görüşlərim olubdur və bu 2-3 gün ərzində həm “Şərq-Qərb”, həm “Şimal-Cənub” nəqliyyat dəhlizlərinin işə salınması və inkişafı istiqamətində çox önəmli hadisələr qeydə alınıbdır. Əgər qonşu ölkələrlə bizim gözəl münasibətlərimiz olmasaydı, əlbəttə, bu layihələr haqqında heç danışmağa da dəyməzdi. Bu gün Azərbaycan haqlı olaraq Avrasiya qitəsində nəqliyyat mərkəzlərinin birinə çevrilmək əzmindədir və biz bunu edirik. Nəqliyyat sahəsində tranzit ölkə statusunu almaq üçün mütləq qonşularla isti münasibətlərin olmalıdır. Ona görə bu, xarici siyasətimizin əsas prioritetidir və çox sevindirici haldır ki, qonşu ölkələrlə bizim heç bir problemimiz yoxdur.
Biz bundan sonra da beynəlxalq təşkilatlarda fəal iştirak edəcəyik. Qoşulmama Hərəkatı, İslam Əməkdaşlıq Təşkilatı bizim üçün əsas prioritet təşkil edir. Biz 15 ildən çoxdur ki, Avropa Şurasının fəal üzvüyük və bir çox tədbirlər bu təşkilatın xətti ilə keçirilmişdir. Ancaq son vaxtlar Avropa Şurasının baş katibinin fəaliyyəti nəticəsində bu qurum ilə Azərbaycan arasında süni böhran yaradılmışdır. Bu böhranın təşəbbüskarı biz deyilik. Biz, sadəcə olaraq, bizə qarşı aparılan riyakar və ədalətsiz siyasətlə bağlı adekvat addımlarımızı atırıq. Həmişə bizə olan hücumları heç vaxt cavabsız qoymamışıq. Ona görə hesab edirəm ki, bizim adekvat cavabımız da yerində və vaxtında atılan addımdır. Hesab edirəm ki, ümumiyyətlə, Avropa Şurası kimi tanınmış beynəlxalq təşkilat hər hansı bir fərdin uğursuz ambisiyalarının qurbanına çevrilməməlidir. Ümid edirəm ki, bu təşkilatla bağlı olan məsələlər də öz həllini tapacaq. Biz bunu istəyirik, ümid edirik. Əgər bu böhran dərinləşsə, onda əlbəttə ki, Azərbaycan öz seçimində tam azad olacaqdır. Biz üzv olduğumuz bütün təşkilatlara könüllü şəkildə daxil olmuşuq və könüllü şəkildə də çıxa bilərik. Heç kim bizi zorla hər hansı bir təşkilatda saxlaya bilməz.
İqtisadi sahə ilə bağlı. İqtisadiyyatın şaxələndirilməsi istiqamətində bundan sonra da ardıcıl siyasət aparılacaq. Bu siyasət öz nəticələrini verir. Bu gün neftdən asılılıq azalır. Ancaq onu da bilməliyik ki, neft-qaz sektoru bundan sonra uzun illər ərzində iqtisadiyyatımızın aparıcı qüvvəsi olacaqdır. Qeyri-neft sektorunda isə xüsusilə bu il çox ciddi islahatlar aparılıb və ixracımız da kəskin artıb, doqquz ayın nəticələri çox müsbətdir. Kənd təsərrüfatı, qeyri-neft sektoru, qeyri-neft sənayesi sürətlə artır. Bizim valyuta ehtiyatlarımız artır, növbəti illərdə də artmalıdır. Valyuta ehtiyatlarımız bu ilin doqquz ayında 4,5 milyard dollar artıbdır. Neftin qiymətinin aşağı səviyyədə olmasını nəzərə alsaq, bu, çox böyük nailiyyətdir. Bu nailiyyət, eyni zamanda, onu göstərir ki, bizim maliyyə vəziyyətimiz çox sabitdir. Bir çox ölkələr üçün bizim maliyyə vəziyyətimiz əlçatmazdır. Təkcə onu demək kifayətdir ki, xarici dövlət borcumuz 20 faizin altındadır və valyuta ehtiyatlarımız ümumi daxili məhsula bərabərdir. Ona görə növbəti illərdə iqtisadi sahədə, regional inkişaf sahəsində, əlbəttə, islahatlar dərinləşəcək və bu, bizə imkan verəcək ki, qeyri-neft sektoru hesabına daha da böyük mənfəət əldə edək.
Dağlıq Qarabağ münaqişəsinin həlli işində bizim prinsipial mövqeyimizdə heç bir dəyişiklik olmayacaq. Ermənistan-Azərbaycan, Dağlıq Qarabağ münaqişəsi ölkəmizin ərazi bütövlüyü çərçivəsində öz həllini tapmalıdır. Bunun başqa yolu yoxdur. Biz heç vaxt imkan verə bilmərik ki, tarixi torpağımızda ikinci erməni dövləti yaradılsın. Beynəlxalq hüququn normaları tam tətbiq edilməlidir, BMT Təhlükəsizlik Şurasının qətnamələri tam icra olunmalıdır, Azərbaycanın suverenliyi və ərazi bütövlüyü bərpa edilməlidir. Bu, prinsipial mövqedir. Bu mövqe tarixə və beynəlxalq hüquqa əsaslanır. Çünki Dağlıq Qarabağ bizim tarixi, əzəli torpağımızdır. Çünki bütün dünya, bütün ölkələr Azərbaycanın ərazi bütövlüyünü tanıyır və ona hörmətlə yanaşır. Dağlıq Qarabağ isə Azərbaycanın ayrılmaz hissəsidir. Bu il bunu təsdiqləyən növbəti hadisə baş vermişdir. Yenə də Ermənistanın ağılsızlığı nəticəsində Dağlıq Qarabağda keçirilmiş qanunsuz referendum bütün dünya ictimaiyyəti tərəfindən qəbul edilmədi. Həm qonşu ölkələr, Minsk qrupuna həmsədr olan ölkələr, Avropa İttifaqı və digər təşkilatlar bu referendumun nəticələrini tanımadılar. Tanımamaqla bir daha təsdiqlədilər ki, Dağlıq Qarabağ Azərbaycanın ayrılmaz hissəsidir.
Xocalı soyqırımının tanıdılması ilə bağlı ardıcıl səylər bundan sonra da davam etdiriləcək. Beş il bundan əvvəl partiyamızın 20 illik yubileyində mən qeyd etmişdim ki, artıq üç ölkə Xocalı soyqırımını rəsmən tanıyıb. İndi bu ölkələrin sayı 10-dan çoxdur - cəmi beş il ərzində. Ona görə, bu istiqamətdə də ardıcıl siyasət aparılacaqdır.
Bununla paralel olaraq, biz hərbi gücümüzü də artıracağıq. Buna böyük dərəcədə nail ola bilmişik. Beynəlxalq reytinqlərə görə, bu gün Azərbaycan Ordusu dünya miqyasında güclü ordular sırasındadır. Bundan sonra da ordumuza nə qədər vəsait, texnika lazımdırsa, o qədər də ayrılacaqdır. Heç bir məhdudiyyət olmayacaq. Hərbi gücümüz, eyni zamanda, torpaqlarımızın azad olunmasında və ərazi bütövlüyümüzün bərpasında öz rolunu oynayacaq və oynayır. Aprel döyüşləri, torpaqlarımızın bir hissəsinin, xüsusilə, Ağdərə, Füzuli, Cəbrayıl rayonlarının bir hissəsinin işğalçılardan azad edilməsi ordumuzun gücünü bütün dünyaya göstərmişdir.
Ermənistan yenə də çalışır ki, aprel döyüşləri haqqında təhrif olunmuş versiyasını dünya ictimaiyyətinə təqdim etsin, ancaq bu, çox gülünc cəhdlərdir. Sadəcə onu demək kifayətdir ki, bu gün biz onların işğal edilmiş torpaqlarda vaxtilə qazdıqları səngərlərdə oturmuşuq və o səngərlərdən böyük bir əraziyə nəzarət edirik. Aprel döyüşləri bizim şanlı hərbi qələbəmizdir, Azərbaycan xalqının, əsgərinin gücünü göstərdi. Göstərdi ki, Azərbaycan dövləti və xalqı heç vaxt işğalla barışmayacaq, nəyin bahasına olursa-olsun öz ərazi bütövlüyünü bərpa edəcək.
Ölkəmiz üçün çox böyük əhəmiyyət daşıyan iki istiqamət üzrə - energetika və nəqliyyat sahələrinin gələcək inkişafı ilə bağlı bizim çox aydın hədəflərimiz var. Neft-qaz sahəsində bütün vəzifələr icra edildi. “Azəri-Çıraq-Günəşli” kontraktının müddəti uzadıldı. “Cənub Qaz Dəhlizi”nin icrası da uğurla gedir. Əminəm ki, gələn il biz TANAP layihəsinin açılışını qeyd edəcəyik.
Bütövlükdə “Cənub Qaz Dəhlizi”nin tamamlanması 2020-ci ildə nəzərdə tutulur. Mən burada da heç bir problem görmürəm. Sadəcə olaraq biz qrafik üzrə getməliyik. Avropa İttifaqı da Azərbaycanı bu layihənin həyata keçirilməsində aparıcı ölkə kimi tanıyır. Doğrudan da bizim bu layihənin icrasında rolumuz danılmazdır və aparıcıdır.
Nəqliyyat sahəsində. Bakı-Tbilisi-Qars dəmir yolunun istifadəyə verilməsindən sonra əsas səylərimiz onunla bağlı olacaq ki, biz yüklərin həcmini artıraq. İndi biz bu məsələ üzərində çalışırıq. Bununla yanaşı, “Şimal-Cənub” nəqliyyat dəhlizinin yaradılması istiqamətində əlavə addımlar atılmalıdır. Biz öz ərazimizdə demək olar ki, bütün işləri gördük. İndi bu layihənin tamamlanması üçün əlavə texniki və maliyyə resurslarımızı ortaya qoymağa hazırıq. Beləliklə, bu iki layihə Azərbaycanı əvəzolunmaz nəqliyyat mərkəzinə çevirəcək. Bu, bizim həm siyasi, həm iqtisadi maraqlarımızın təmin edilməsində çox mühüm rol oynayacaq.
Azərbaycanda müasir texnologiyaların inkişafı da gündəlikdə duran məsələdir. Üçüncü süni peykin orbitə çıxarılması da gündəlikdə duran məsələlərdən biridir.
Gələcək fəaliyyətimizlə bağlı əlbəttə ki, hər bir sahə üzrə konseptual yanaşma var. Mən əgər bu gün bütün planlar haqqında danışsam, bir neçə saat vaxt lazım olacaq. Mən bu gün sizin və ictimaiyyətin diqqətinə gələcəkdə əsas, önəmli istiqamətlər üzrə görüləcək işlər haqqında fikirlərimi çatdırdım. Bir daha demək istəyirəm ki, bu planların reallaşması üçün bütün imkanlar var. Biz bu günə qədər heç vaxt boş vədlər verməmişik, nəyi demişiksə, onu da təmin etmişik. Bizə ictimaiyyət, xalq tərəfindən inamın böyük hissəsi məhz bununla bağlıdır. Ancaq real planlar, real nəticələr və problemlər haqqında danışmışıq. Əlbəttə ki, cəmiyyətdə kifayət qədər problemlər var. Biz onları bilirik və bu problemlərin həlli istiqamətində öz fəaliyyətimizi, səylərimizi ardıcıl şəkildə davam etdirəcəyik.
Bizim əldə edilmiş bütün uğurlarımızda Yeni Azərbaycan Partiyasının, onun üzvlərinin böyük əməyi, zəhməti, rolu var. Bu gün partiyamız ölkəmizin aparıcı siyasi qüvvəsi kimi bu böyük məsuliyyəti hiss edir, onu öz üzərinə götürür. Partiyamızın üzvləri müxtəlif sahələrdə ölkəmizin ümumi inkişafına çox böyük töhfələr verirlər. Bu gün Yeni Azərbaycan Partiyası dünya miqyasında çox böyük və güclü partiyadır. Bizim beynəlxalq əlaqələrimiz də genişlənir. Beləliklə, məndə partiyamızın gələcək inkişafı ilə bağlı çox nikbin fikirlər var.
Mən bu gözəl yubiley münasibətilə partiyamızın bütün üzvlərini bir daha təbrik etmək istəyirəm. Yeni Azərbaycan Partiyasına yeni uğurlar, qələbələr arzulayıram. Sağ olun”, - deyə dövlət başçısı nitqini yekunlaşdırıb.
17:22
“25 il əvvəl 91 vətənpərvər insan ulu öndər Heydər Əliyevə müraciət edərək partiyanın yaradılması missiyasını üzərinə götürməyi xahiş edib”.
Oxu.Az-ın məlumatına görə, bunu Azərbaycan prezidenti İlham Əliyev Yeni Azərbaycan Partiyasının (YAP) yaradılmasının 25 illiyinə həsr edilmiş təntənəli yubiley mərasimində söyləyib.
Dövlət başçısı deyib ki, ulu öndərin sədrliyi ilə partiyanın Naxçıvanda təsis konfransı keçirilib: “Bu, böyük tarixi hadisə idi. O vaxt AXC-Müsavat cütlüyü partiyanın təsis konfransının Bakıda keçirilməsinə imkan verməyib. Müxtəlif bölgələrdən olan 500-dən çox nümayəndə Naxçıvana gələrək konfransda iştirak edib. Bu, müasir Azərbaycan dövlətçiliyi tarixində dönüş nöqtəsi idi”.
Heydər Əliyevin bütün dövrlərdə Azərbaycan xalqı qarşısında xidmətlərini vurğulayan prezident İlham Əliyev bildirib ki, Heydər Əliyevin hakimiyyəti dövründə ölkə hərtərəfli inkişaf edib: “1990-cı illərin əvvəlində Azərbaycanda hakimiyyətdə olanlar xalqın inamını itirmişdi, ölkə demək olar ki, idarə olunmaz vəziyyətə düşmüşdü. Xaos, anarxiya hökm sürürdü, rüşvətxorluq ölkəni bürümüşdü. Torpaqlarımız işğal altında düşmüşdü, iqtisadi və sənaye böhranı yaşanırdı. Bütün bunlar Azərbaycan üçün böyük təhlükə yaradırdı. Xalq etimad göstərdiyi Heydər Əliyevə müraciət etdi və Yeni Azərbaycan Partiyasının yaradılması zərurətə çevrildi. Partiyanın yaradılması Azərbaycanın müstəqilliyə gedən yolunu açdı. Bu gün Yeni Azərbaycan Partiyası öz sıralarında 700 mindən çox insanı birləşdirir"".
***
12:42
Bu gün Bakıda, Heydər Əliyev Mərkəzində Yeni Azərbaycan Partiyasının yaradılmasının 25 illiyinə həsr edilmiş təntənəli yubiley mərasimi keçirilir.
Oxu.Az-ın məlumatına görə, Azərbaycan prezidenti, Yeni Azərbaycan Partiyasının sədri İlham Əliyev mərasimdə iştirak edir.
Dövlətimizin başçısı mərasimdə nitq söyləyir.
N.O.
www.oxu.az
"
"Sarkisyan Rusiyaya səfər edəcəkErmənistan prezidenti Serj Sarkisyan rusiyalı həmkarı Vladimir Putinin dəvəti ilə Moskvaya işgüzar səfər edəcək.
Oxu.Az-ın APA-ya istinadən verdiyi xəbərə görə, səfər noyabrın 15-də həyata keçiriləcək.
Ermənistan prezidentinin mətbuat xidmətindən bildirilib ki, Putin-Sarkisyan görüşündə iki ölkə arasında ikitərəfli əlaqələrin daha da möhkəmləndirilməsi və inkişafı məsələləri, Avrasiya İqtisadi İttifaqı çərçivəsində əməkdaşlıq və regional məsələlər müzakirə olunacaq.
Prezidentlər Rusiyada Ermənistan mədəniyyəti günlərinin rəsmi açılış mərasimində iştirak edəcəklər.
N.O.
www.oxu.az
"
"Dövlət başçısı: Azərbaycan ərazi bütövlüyünü bərpa edəcək""Dağlıq Qarabağ münaqişəsinin həlli işində bizim prinsipial mövqeyimizdə heç bir dəyişiklik olmayacaq. Ermənistan-Azərbaycan, Dağlıq Qarabağ münaqişəsi ölkəmizin ərazi bütövlüyü çərçivəsində öz həllini tapmalıdır. Bunun başqa yolu yoxdur. Biz heç vaxt imkan verə bilmərik ki, tarixi torpağımızda ikinci erməni dövləti yaradılsın"".
Oxu.Az-ın məlumatına görə, bunu Azərbaycan prezidenti İlham ƏliyevYeni Azərbaycan Partiyasının (YAP) yaradılmasının 25 illiyinə həsr edilmiş təntənəli yubiley mərasimində deyib.
Dövlət başçısı bildirib ki, beynəlxalq hüququn normaları tam tətbiq edilməli, BMT Təhlükəsizlik Şurasının qətnamələri tam icra olunmalı, Azərbaycanın suverenliyi və ərazi bütövlüyü bərpa edilməlidir: ""Bu, prinsipial mövqedir. Bu mövqe tarixə və beynəlxalq hüquqa əsaslanır. Çünki Dağlıq Qarabağ bizim tarixi, əzəli torpağımızdır. Çünki bütün dünya, bütün ölkələr Azərbaycanın ərazi bütövlüyünü tanıyır və ona hörmətlə yanaşır. Dağlıq Qarabağ isə Azərbaycanın ayrılmaz hissəsidir. Bu il bunu təsdiqləyən növbəti hadisə baş verib. Yenə də Ermənistanın ağılsızlığı nəticəsində Dağlıq Qarabağda keçirilmiş qanunsuz referendum bütün dünya ictimaiyyəti tərəfindən qəbul edilmədi. Həm qonşu ölkələr, Minsk qrupuna həmsədr olan ölkələr, Avropa İttifaqı və digər təşkilatlar bu referendumun nəticələrini tanımadılar. Tanımamaqla bir daha təsdiqlədilər ki, Dağlıq Qarabağ Azərbaycanın ayrılmaz hissəsidir"".
Prezident qeyd edib, Xocalı soyqırımının tanıdılması ilə bağlı ardıcıl səylər bundan sonra da davam etdiriləcək: ""Beş il bundan əvvəl partiyamızın 20 illik yubileyində mən qeyd etmişdim ki, artıq üç ölkə Xocalı soyqırımını rəsmən tanıyıb. İndi bu ölkələrin sayı 10-dan çoxdur - cəmi beş il ərzində. Ona görə, bu istiqamətdə də ardıcıl siyasət aparılacaq.
Bununla paralel olaraq, biz hərbi gücümüzü də artıracağıq. Buna böyük dərəcədə nail ola bilmişik. Beynəlxalq reytinqlərə görə, bu gün Azərbaycan Ordusu dünya miqyasında güclü ordular sırasındadır. Bundan sonra da ordumuza nə qədər vəsait, texnika lazımdırsa, o qədər də ayrılacaq. Heç bir məhdudiyyət olmayacaq. Hərbi gücümüz, eyni zamanda, torpaqlarımızın azad olunmasında və ərazi bütövlüyümüzün bərpasında öz rolunu oynayacaq və oynayır. Aprel döyüşləri, torpaqlarımızın bir hissəsinin, xüsusilə, Ağdərə, Füzuli, Cəbrayıl rayonlarının bir hissəsinin işğalçılardan azad edilməsi ordumuzun gücünü bütün dünyaya göstərib"".
Dövlət başçısının sözlərinə görə, Ermənistan yenə də çalışır ki, aprel döyüşləri haqqında təhrif olunmuş versiyasını dünya ictimaiyyətinə təqdim etsin, ancaq bu, çox gülünc cəhdlərdir.
""Sadəcə onu demək kifayətdir ki, bu gün biz onların işğal edilmiş torpaqlarda vaxtilə qazdıqları səngərlərdə oturmuşuq və o səngərlərdən böyük bir əraziyə nəzarət edirik. Aprel döyüşləri bizim şanlı hərbi qələbəmizdir, Azərbaycan xalqının, əsgərinin gücünü göstərdi. Göstərdi ki, Azərbaycan dövləti və xalqı heç vaxt işğalla barışmayacaq, nəyin bahasına olursa-olsun öz ərazi bütövlüyünü bərpa edəcək"", - deyə prezident İlham Əliyev vurğulayıb.
N.O.
www.oxu.az
"
"Nalbandyan Moskvada həmsədrlərlə görüşübErmənistanın xarici işlər naziri Edvard Nalbandyanın bu gün Moskvada ATƏT-in Minsk qrupu həmsədrləri ilə görüşü baş tutub.
Oxu.Az-ın xəbərinə görə, bu barədə Ermənistan Xarici İşlər Nazirliyinin mətbuat xidmətinin rəhbəri Tiqran Balayan “Twitter” səhifəsində yazıb.
Danışıqlarda ATƏT-in fəaliyyətdə olan sədrinin şəxsi nümayəndəsi Anjey Kaspşik də iştirak edib.
Məlumata əsasən, tərəflər Dağlıq Qarabağ münaqişəsinin həllinə dair Vyana, Sankt-Peterburq və Cenevrə sammitlərində əldə edilmiş razılaşmaların həyata keçirilməsi məsələlərini müzakirə ediblər.
N.O.
www.oxu.az
"
"Elmar Məmmədyarov Çin Kommunist Partiyasının nümayəndə heyətini qəbul edibXarici işlər naziri Elmar Məmmədyarov Azərbaycanda səfərdə olan Çin Xalq Respublikasının Kommunist Partiyasının nümayəndə heyətini qəbul edib.
XİN-in mətbuat xidmətindən Oxu.Az-a verilən məlumata görə, nümayəndə heyətinin rəhbəri Li Jun 2017-ci ilin Azərbaycan və Çin arasında diplomatik münasibətlərin qurulması və Yeni Azərbaycan Partiyasının təsis edilməsinin 25 illiyi ilə əlamətdar olduğunu bildirib. O, keçən 25 il ərzində Azərbaycanın nəzərəçarpacaq dərəcədə inkişafının məmnunluq doğurduğunu və təqdirəlayiq hal olduğunu diqqətə çatdırıb. Qonaq Azərbaycanla ikitərəfli münasibətlərin dərinləşməsinə xüsusi önəm verdiklərini və siyasi sahədə yüksələn inkişaf xəttinin davam etdirilməsində maraqlı olduqlarını söyləyib.
L. Jun Azərbaycanın müstəqilliyi, suverenliyi və ərazi bütövlüyünün təmin edilməsi istiqamətində səylərinin Çinin tərəfindən dəstəkləndiyini bəyan edib. O, “Bir kəmər-bir yol” təşəbbüsünə dəstəyinə görə Azərbaycan hökumətinə təşəkkür edib və bu çərçivədə ikitərəfli əməkdaşlıq üçün geniş imkanların olduğunu vurğulayıb. Regionun aparıcı dövləti olan Azərbaycanı Çinin önəmli tərəfdaşı adlandıran qonaq Xüsusi İşçi Qrupu qismində Kommunist Partiyasının nümayəndə heyətinin Azərbaycana səfərinin bu qəbildən olan ilk xarici səfər kimi münasibətlərin yeni mərhələyə keçməsinə töhfə verəcəyinə ümidvar olduğunu əlavə edib.
Qonaqları salamlayan E. Məmmədyarov 18-24 oktyabr 2017-ci il tarixində Kommunist Partiyasının Milli Konqresinin uğurla keçirilməsi münasibətilə öz təbrik və xoş arzularını çatdırıb. Çoxtərəfli müstəvidə Azərbaycan və Çin arasında uğurlu əməkdaşlığın mövcud olduğunu bildirən E. Məmmədyarov BMT çərçivəsində əməkdaşlığı xüsusilə fərqləndirib. O, Ermənistan-Azərbaycan münaqişəsinə dair Çinin də üzvü olduğu Təhlükəsizlik Şurasının müvafiq qətnamələrinin tələblərinin, xüsusilə Ermənistan silahlı qüvvələrinin Azərbaycanın işğal edilmiş ərazilərindən dərhal, tam və qeyd-şərtsiz çıxarılmasının hələ də yerinə yetirilməməsinin təəssüf doğurduğunu söyləyib. Güc tətbiqi ilə beynəlxalq səviyyədə tanınmış sərhədlərin dəyişdirilməsi cəhdlərinin yolverilməz olduğunu diqqətə çatdıran E. Məmmədyarov ərazi bütövlüyü və suverenliyə hörmət prinsiplərinin Azərbaycan və Çin arasında imzalanmış bütün siyasi sənədlərdə öz əksini tapdığını xatırladıb.
Bakı-Tbilisi-Qars dəmir yolu xəttinin 30 oktyabr 2017-ci il tarixində fəaliyyətə başladığını diqqətə çatdıran nazir Azərbaycanın Şərq-Qərb və Şimal-Cənub nəqliyyat dəhlizlərinin inkişafına mühüm əhəmiyyət verdiyini və Çinin təşəbbüskarı olduğu “Bir kəmər - bir yol” layihəsi çərçivəsində bu əsasda əməkdaşlıq üçün əlverişli imkanların olduğunu vurğulayıb.
Görüşdə humanitar, təhsil və turizm sahəsində münasibətlərin gələcək perspektivləri barədə geniş fikir mübadiləsi aparılıb.
N.O.
www.oxu.az
"
"Birinci vitse-prezidentin yeni köməkçisi kimdir?Xəbər verdiyimiz ki, bu gün Azərbaycan Respublikasının birinci vitse-prezidenti Mehriban Əliyevanın yeni köməkçisi təyin edilib. Bu vəzifəni  Gündüz Kərimov icra edəcək.
Gündüz Kərimov kimdir?
Oxu.Az xəbər verir ki, Gündüz Hacı oğlu Kərimov 1977-ci ildə Qazax şəhərində anadan olub.
O, ""Baker McKenzie"" və onun Bakı ofisinin idarəedici tərəfdaşı olub. Birləşmiş Ərəb Əmirliklərində Fikri Mülkiyyət Təcrübə Qrupunun rəhbəri vəzifəsində çalışıb.
2000-ci ildən etibarən Bakı Dövlət Universitetində kommersiya hüququ və beynəlxalq intellektual mülkiyyət kurslarını tədris edib.
G. Kərimov 2011-2014-cü illərdə BDU-nun hüquq fakültəsinin dekan müavini vəzifəsini icra edib.
O, Beynəlxalq Ticarət Palatasının, Mübahisələrin həlli, Əqli Mülkiyyət və Səhiyyə təcrübəsi qruplarının üzvü, eləcə də, Parisdə Beynəlxalq Arbitraj Məhkəməsində Azərbaycanın rəsmi nümayəndəsidir. 
Gündüz Kərimov hazırda Bakı Dövlət Universitetinin Mülki Prosessual və Ticarət Hüquqları şöbəsində dosentdir.
Evlidir, iki övladı var.
N.O.
www.oxu.az
"
"Birinci vitse-prezidentin yeni köməkçisi təyin edildiAzərbaycan Respublikasının birinci vitse-prezidentinin yeni köməkçisi təyin edilib.
Oxu.Az-ın APA-ya istinadən məlumatına görə, Gündüz Kərimov birinci vitse-prezident Mehriban Əliyevanın köməkçisi təyin olunub.
Bununla da birinci vitse-prezidentin köməkçilərinin sayı 4 nəfərə çatıb. 
Hazırda I vitse-prezidentin Katibliyinin strukturu belədir:
Azərbaycan Respublikasının Birinci vitse-prezidentinin Katibliyinin rəisi Altay Həsənov
Birinci vitse-prezidentin Katibliyinin rəisinin müavini Mehdi Dadaşov
Birinci vitse-prezidentin Katibliyinin rəisinin müavini Fariz Rzayev
Birinci vitse-prezidentin köməkçisi Anar Ələkbərov
Birinci vitse-prezidentin köməkçisi Yusuf Məmmədəliyev
Birinci vitse-prezidentin köməkçisi Elçin Əmirbəyov
Birinci vitse-prezidentin köməkçisi Gündüz Kərimov
Qeyd edək ki, Mehriban Əliyeva prezident İlham Əliyevin bu il fevralın 21-də imzaladığı sərəncamla Azərbaycan Respublikasının I vitse-prezidenti təyin olunub.
N.O.
www.oxu.az
"
"Elmar Məmmədyarov Moskvaya gedirSerqey Lavrov isə Azərbaycana səfər edəcək.Xarici işlər naziri Elmar Məmmədyarov 16 noyabr tarixində Moskvaya işgüzar səfər edəcək.
XİN-nin mətbuat xidmətinin rəhbəri Hikmət Hacıyev Oxu.Az-a bildirib ki, səfər əsnasında Moskvada xarici işlər naziri Elmar Məmmədyarovun ATƏT-in Minsk Qrupunun həmsədrləri ilə görüşü nəzərdə tutulub.
Noyabrın 20-də isə Rusiya Federasiyasının xarici işlər naziri Serqey Lavrov Azərbaycana səfər edəcək.
A.M.
www.oxu.az
"
"İranın xarici işlər naziri Azərbaycana səfərə gələcəkİranın xarici işlər naziri Məhəmməd Cavad Zərif Azərbaycana səfərə gələcək.
Oxu.Az-ın məlumatına əsasə, bu barədə Report-a İranın Azərbaycandakı səfirliyindən bildirilib.
Diplomatın səfərinin əsas məqsədi noyabrın 30-dan dekabrın 1-dək Bakıda keçiriləcək ""Asiyanın qəlbi"" - İstanbul prosesi təşəbbüsü çərçivəsində 7-ci nazirlər görüşündə iştirak etməkdir.
Görüşün əsas mövzusu ""Asiyanın qəlbi"" regionunda təhlükəsizlik və iqtisadi əlaqələr olacaq.
Xatırladaq ki, Azərbaycan hazırda Əfqanıstan ilə birlikdə prosesə həmsədrlik edir. Nazirlərin görüşünə, həmçinin təşəbbüsün iştirakçıları olan digər ölkələrdən yüksək səviyyəli qonaqlar, o cümlədən Əfqanıstan prezidenti Məhəmməd Əşrəf Qəni də gələcək.
N.O.
www.oxu.az
"
"KİV: Lavrov Azərbaycan və Ermənistana səfər edəcəkRusiyanın xarici işlər naziri Sergey Lavrovun Bakıya və Yerevana səfəri planlaşdırılır.
Bu barədə Oxu.Az Ermənistan KİV-ə istinadən xəbər verir. 
Məlumata əsasən, Rusiyanın XİN rəhbəri  noyabrın 19-da Bakıya, 20-də isə Yerevana səfər edəcək.
Bildirilir ki, nazirin səfəri çərçivəsində Dağlıq Qarabağ münaqişəsinin həlli məsələsi müzakirə olunacaq. Həmçinin  Lavrov Nalbandyan-Məmmədyarov görüşü üçün Vyana və Peterburq anlaşmalarının yer aldığı effektiv gündəlik hazırlamağa çalışacaq. 
N.O.
www.oxu.az
"
"Putin və Ərdoğan görüşündə tərcümə problemi - VİDEORusiya və Türkiyə prezidentləri Vladmir Putin və Rəcəb Tayyib Ərdoğan Soçi görüşündən sonra mətbuat nümayəndələri üçün bəyanatlar səsləndirən zaman tərcümə problemi yaşanıb.
Oxu.Az Report-a istinadən xəbər verir ki, Rusiya prezidenti vəziyyətdən dərhal çıxış yolu taparaq, tərcüməçini birbaş mikrofona dəvət edib.
Putin bəyanatın əvvəlində danışıqlar zamanı ikitərəfli münasibətləri, həmçinin Suriya problemini müzakirə etdiklərini deyib. O əlavə edib ki, Rusiya və Türkiyə arasında əməkdaşlıq, demək olar ki, bərpa olunub, iki ölkə arasında ticarət dövriyyəsi 36 faiz artıb.
Bu zaman dövlət başçısına bildirilib ki, onun çıxışı sinxron tərcümə olunmur.
""Tərcümə yoxdur? Tərcümə ilə bağlı nə problem var?"", - deyə o təşkilatçılardan soruşub.
""O zaman, bəlkə, birbaşa tərcümə etsin, belə daha asan olar"", - deyə o tərcüməçini mikrofona dəvət edib.

E.C.
www.oxu.az
"
"Milli Məclisin bugünkü iclasının vaxtı dəyişdirildiMilli Məclisin noyabrın 14-nə təyin edilən plenar iclası noyabrın 17-nə keçirilib.
Oxu.Az-ın Trend-ə istinadən məlumatına görə, iclasın gündəliyində dəyişiklik olmayıb.
İclasda İnzibati Xətalar Məcəlləsinə, Vergi Məcəlləsinə, Mülki Məcəlləyə, ""Azərbaycan Respublikası vətəndaşının şəxsiyyət vəsiqəsi haqqında"", ""Azərbaycan Respublikasının orden və medallarının təsis edilməsi haqqında"", “Notariat haqqında” və digər qanunlara əlavə və dəyişikliklər olmaqla, 30 məsələnin müzakirəsi nəzərdə tutulur.
N.O.
www.oxu.az
"
"Yeni dövlət qurumu nə iş görəcək? - VƏZİFƏLƏRXəbər verdiyimiz kimi, prezidentin fərmanı ilə Qida Təhlükəsizliyi Agentliyi təsis olunub.
Oxu.Az Qafqazinfo-ya istinadla məlumat verir ki, xəbər verir ki, artıq yeni qurumun əsasnaməsi də təsdiq olunub və səlahiyyət çərçivələri müəyyənləşib. 
Əsasnaməyə görə, agentlik  qida məhsullarının təhlükəsizliyinə dair normativ tənzimləməni, risklərin təhlilini, qida məhsullarının və onları qablaşdırma materiallarının dövlət qeydiyyatına alınmasını, xarici ölkələrə ixrac edilən qida məhsullarına qida təhlükəsizliyi sertifikatının verilməsini, baytarlıq, bitki mühafizəsi və karantini sahələri istisna olmaqla, məhsulun daşıdığı risk səviyyəsinə uyğun olaraq, qida məhsullarının istehsalı, tədarükü, qablaşdırılması, saxlanması, daşınması, dövriyyəsi (o cümlədən idxal-ixrac əməliyyatları), ictimai iaşə və xidmət sahələrində istifadəsi, utilizasiyası və məhv edilməsi də daxil olmaqla, qida zəncirinin bütün mərhələlərində qida təhlükəsizliyinə və qida məhsulları istehlakçılarının hüquqlarının müdafiəsinə dövlət nəzarətini, habelə qeyd olunan sahələrdə (bundan sonra – müvafiq sahədə) dövlət siyasətini və tənzimləməsini həyata keçirən mərkəzi icra hakimiyyəti orqanıdır.
Əsasnamə ilə agentliyin qarşısına ümumilikdə 46 vəzifə qoyulub. Bunların bəzilərini təqdim edirik: 
-  ölkədə istehsal edilən və ölkəyə idxal olunan qida məhsullarını, habelə onları qablaşdırma materiallarını qida təhlükəsizliyi baxımından dövlət qeydiyyatına almaq, reyestrini aparmaq;
- gömrük orqanları ilə birlikdə dövlət sərhədinin buraxılış məntəqələrində ölkəyə idxal olunan qida məhsullarını qida təhlükəsizliyi baxımından yoxlamadan keçirmək;
-  qanunla müəyyən edilmiş hallarda və qaydada məhsulun daşıdığı risk səviyyəsinə uyğun olaraq, qida zəncirinin bütün mərhələlərində yoxlamalar aparmaq, bu sahədə aşkar olunmuş qanun pozuntularının aradan qaldırılması və (və ya) məhdudlaşdırıcı tədbirlərin tətbiqi barədə qərarlar qəbul etmək (göstərişlər vermək);
- qanunla müəyyən edilmiş hallarda və qaydada istifadəyə yararsız qida məhsullarının götürülməsi, zərərsizləşdirilməsi, təkrar emalı və ya məhv edilməsi barədə qərar qəbul etmək;
- qida məhsullarının istehsalı, tədarükü və dövriyyəsi sahəsində işləyən şəxslərin işə qəbul olunmazdan əvvəl və işlədikləri müddət ərzində Azərbaycan Respublikasının Səhiyyə Nazirliyi ilə birlikdə müəyyən edilmiş qaydada və müddətdə məcburi tibbi müayinədən keçmələrinə nəzarət etmək;
- qida məhsullarının saxlanması və ya satışı zamanı mal qonşuluğunun və satılmış malların dəyişdirilməsi və ya geri çağırılması qaydalarının pozulmasına qarşı tədbirlər görmək;
- təhlükəli və kütləvi zəhərlənməyə (xəstəliklərə) səbəb olmuş, habelə bu cür hallara səbəb ola biləcəyinə əsaslı sübutlar olan, ölkədə istehsal edilən və ya ölkəyə idxal edilmiş qida məhsullarının dövriyyədən çıxarılması və qida təhlükəsizliyi baxımından yaranmış fövqəladə vəziyyətin aradan qaldırılması ilə bağlı aidiyyəti dövlət orqanları ilə birlikdə təxirəsalınmaz tədbirlər görmək;
- genetik modifikasiya olunmuş bitkilərin genetik materialları olan qida məhsullarına nəzarət sisteminin təkmilləşdirilməsi ilə bağlı təkliflər hazırlamaq, habelə aidiyyəti dövlət orqanları ilə birlikdə belə qida məhsullarının qanunsuz dövriyyəsinə qarşı qanunda nəzərdə tutulmuş tədbirlər görmək;
- ölkəyə idxal olunan qida mənşəli genetik məhsulların ölkənin gömrük sərhədindən keçirilərkən genetik modifikasiyaya məruz qalıb-qalmadığını yoxlamaq;
- dövlət sirrinin və məxfilik rejiminin qorunması üçün zəruri tədbirlər, habelə fəaliyyət istiqamətlərinə uyğun təhlükəsizlik tədbirləri görmək;
Əsasnamə ilə Agentliyə verilmiş hüquqları tam olaraq təqdim edirik:
4.0. Agentliyin öz vəzifələrini yerinə yetirmək üçün aşağıdakı hüquqları vardır:
4.0.1. müvafiq sahədə normayaratma fəaliyyətindən irəli gələn hüquqları həyata keçirmək;
4.0.2. Azərbaycan Respublikasının beynəlxalq müqavilələrə tərəfdar çıxması barədə təşəbbüslə çıxış etmək;
4.0.3. fəaliyyət istiqamətlərinə aid məsələlər üzrə dövlət və yerli özünüidarəetmə orqanlarına, fiziki və hüquqi şəxslərə zəruri məlumatlar (sənədlər) barədə sorğu vermək və onlardan belə məlumatları (sənədləri) almaq;
4.0.4. fəaliyyət istiqamətləri üzrə rəy vermək, təhlillər, ümumiləşdirmələr, monitorinqlər və tədqiqatlar aparmaq, analitik materiallar hazırlamaq;
4.0.5. müstəqil ekspertləri və mütəxəssisləri, məsləhətçi şirkətləri, elmi təşkilatları müəyyən edilmiş qaydada öz fəaliyyətinə cəlb etmək;
4.0.6. “Kütləvi informasiya vasitələri haqqında” Azərbaycan Respublikasının Qanunu ilə müəyyən edilmiş qaydada dövri mətbu orqan təsis etmək, xüsusi bülletenlər və digər çap məhsulları buraxmaq;
4.0.7. fəaliyyət istiqamətləri ilə bağlı Azərbaycan Respublikasının tərəfdar çıxdığı beynəlxalq müqavilələrin icrasına nəzarət etmək və həmin müqavilələr üzrə öhdəliklərin yerinə yetirilməsi üçün tədbirlər görmək;
4.0.8. fəaliyyət istiqamətləri üzrə aidiyyəti dövlət orqanlarına təkliflər vermək;
4.0.9. beynəlxalq tədbirlərin, o cümlədən forumların, konfransların, sərgilərin və digər tədbirlərin işində iştirak etmək və belə tədbirlərin ölkədə və xaricdə keçirilməsini təşkil etmək;
4.0.10. istifadəsində olan dövlət əmlakına dair hüquqları həyata keçirmək;
4.0.11. fəaliyyət istiqamətləri üzrə xarici dövlətlərin təcrübəsini öyrənmək, beynəlxalq və xarici əməkdaşlığı həyata keçirmək, xarici dövlətlərin aidiyyəti orqanları və digər qurumları ilə, beynəlxalq təşkilatlarla, xarici hüquqi və digər şəxslərlə əməkdaşlığı təşkil etmək və həyata keçirmək, danışıqlar aparmaq və ya danışıqlarda iştirak etmək, beynəlxalq müqavilələrin layihələrini hazırlamaq və ya hazırlanmasında iştirak etmək;
4.0.12. müvafiq sahədə dövlət nəzarətini həyata keçirmək məqsədi ilə tabeliyindən və mülkiyyət formasından asılı olmayaraq hüquqi və fiziki şəxslərin satış, xidmət və saxlama sahələrinə daxil olmaq, nəzarət sahəsinə aid məlumat və sənədləri almaq, satılan və ya satılması nəzərdə tutulan qida məhsullarının müayinəsini həyata keçirmək;
4.0.13. müvafiq sahədə elmi-texniki, iqtisadi və normativ hüquqi məlumat bazalarını yaratmaq, məsləhət xidmətləri göstərilməsini təşkil etmək;
4.0.14. müvafiq sahədə islahatların aparılmasına dair təkliflər vermək;
4.0.15. müvafiq sahədə əldə olunmuş müsbət təcrübəni öyrənmək və geniş yaymaq məqsədi ilə lazımi tədbirlər görmək, məlumatlar vermək;
4.0.16. vəzifə və hüquqlarının həyata keçirilməsi ilə bağlı məhkəməyə iddia (ərizə) ilə müraciət etmək və öz adından məhkəmədə iştirak etmək;
4.0.17. Azərbaycan Respublikası Prezidentinin aktları ilə müəyyən edilmiş digər hüquqları həyata keçirmək.
E.Ə.
www.oxu.az
"
"Azərbaycanda yeni qurum yaradılır – FƏRMANPrezident İlham Əliyev Azərbaycan Respublikasının Qida Təhlükəsizliyi Agentliyinin fəaliyyətinin təmin edilməsi haqqında fərman imzalayıb.
Oxu.Az xəbər verir ki, sənədə əsasən, “Azərbaycan Respublikasının Qida Təhlükəsizliyi Agentliyi haqqında Əsasnamə” təsdiq edilib.
Agentliyin Aparatının işçilərinin say həddi 75 ştat vahidi müəyyən olunub. Agentliyin tabeliyində publik hüquqi şəxs statuslu Azərbaycan Qida Təhlükəsizliyi İnstitutu yaradılacaq.
Müəyyən edilib ki, Azərbaycan Qida Təhlükəsizliyi İnstitutu (bundan sonra – İnstitut) qida məhsullarının təhlükəsizliyi sahəsində elmi-praktiki araşdırmalar aparacaq, elmi prinsiplərə əsaslanan risk qiymətləndirilməsini həyata keçirəcək, qida təhlükəsizliyi sahəsində texniki normativ hüquqi aktların layihələrini hazırlayacaq və aidiyyəti üzrə təqdim edəcək, qida məhsullarına dair digər beynəlxalq standartların qida məhsullarının istehsalçıları tərəfindən könüllü tətbiqinə nəzarət edəcək, qida məhsullarının təhlükəsizliyi göstəriciləri üzrə tədqiqat xidmətləri göstərəcək.
İnstitutda təsisçinin səlahiyyətlərinin həyata keçirilməsi aşağıdakılara həvalə edilir:
Azərbaycan Respublikasının Prezidentinə:
- İnstitutun yenidən təşkil və ləğv edilməsi;
- Azərbaycan Respublikasının Nazirlər Kabinetinə:
- nizamnamənin və strukturun təsdiqi;
- nizamnamə fondunun miqdarının müəyyən edilməsi;
- icra orqanının yaradılması və onun səlahiyyətlərinin müəyyənləşdirilməsi;
Azərbaycan Respublikasının Qida Təhlükəsizliyi Agentliyinə:
- bu Fərmanın 6.1-ci və 6.2-ci bəndlərində nəzərdə tutulanlar istisna olmaqla, “Publik hüquqi şəxslər haqqında” Azərbaycan Respublikası Qanununun 8.2-ci maddəsində publik hüquqi şəxsin təsisçisinin səlahiyyətlərinə aid edilmiş digər məsələlərin həlli.
Azərbaycan Respublikasının Nazirlər Kabineti:
- Azərbaycan Respublikasının Qida Təhlükəsizliyi Agentliyinin yaradılması ilə əlaqədar Azərbaycan Respublikası qanunlarının uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etsin; Azərbaycan Respublikası Prezidentinin aktlarının bu Fərmana uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etsin; Azərbaycan Respublikası Nazirlər Kabinetinin normativ hüquqi aktlarının bu Fərmana uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat versin; “Azərbaycan Respublikasında qida təhlükəsizliyi sisteminin təkmilləşdirilməsi ilə bağlı əlavə tədbirlər haqqında” Azərbaycan Respublikası Prezidentinin 2017-ci il 10 fevral tarixli 1235 nömrəli Fərmanının 3.1-ci bəndi nəzərə alınmaqla, Azərbaycan Respublikası Qida Təhlükəsizliyi Agentliyinin regional bölmələrinin işçilərinin say həddi barədə təkliflərini hazırlayıb bir ay müddətində Azərbaycan Respublikasının Prezidentinə təqdim etsin; İnstitutun nizamnaməsini və strukturunu təsdiq etsin, habelə nizamnamə fondunun formalaşdırılmasını təmin etsin və bu barədə iki ay müddətində Azərbaycan Respublikasının Prezidentinə məlumat versin; Azərbaycan Respublikasının Əmlak Məsələləri Dövlət Komitəsi və Azərbaycan Respublikasının Qida Təhlükəsizliyi Agentliyi ilə birlikdə İnstitutun maddi-texniki təminatı ilə bağlı məsələləri iki ay müddətində həll etsin; dövlət orqanları və qurumlarının bu Fərmanın 1-ci hissəsi ilə təsdiq edilən Əsasnamədə Azərbaycan Respublikasının Qida Təhlükəsizliyi Agentliyinin fəaliyyət istiqamətləri üzrə müəyyən edilmiş səlahiyyətlərinin həyata keçirilməsinə xidmət edən ştat vahidlərinin ixtisarı ilə bağlı təkliflərini üç ay müddətində Azərbaycan Respublikasının Prezidentinə təqdim etsin; mərkəzi icra hakimiyyəti orqanlarının normativ hüquqi aktlarının bu Fərmana uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat versin; fərmandan irəli gələn digər məsələləri həll etsin.
Ədliyyə Nazirliyinə tapşırılıb ki, mərkəzi icra hakimiyyəti orqanlarının normativ hüquqi aktlarının və normativ xarakterli aktların bu Fərmana uyğunlaşdırılmasını təmin edib Nazirlər Kabinetinə məlumat versin.
Fərmanın 1-ci hissəsi 2018-ci il yanvarın 1-dən qüvvəyə minir.
S.B.
www.oxu.az
"
"Dövlət Dil Komissiyasının yeni tərkibi təsdiqləndi – SƏRƏNCAMAzərbaycan prezidenti İlham Əliyev Dövlət Dil Komissiyasının yeni tərkibinin təsdiq edilməsi haqqında sərəncam imzalayıb.
Oxu.Az-ın məlumatına görə, Azərbaycan Respublikasının Dövlət Dil Komissiyası aşağıdakı yeni tərkibdə təsdiq edilib: 
Komissiyanın sədri
İlham Əliyev – Azərbaycan Respublikasının Prezidenti
Komissiya sədrinin müavinləri
Mehriban Əliyeva – Azərbaycan Respublikasının Birinci vitse-prezidenti
Ramiz Mehdiyev – Azərbaycan Respublikası Prezidentinin Administrasiyasının rəhbəri
Akif Əlizadə – AMEA-nın prezidenti
Anar Rzayev – Azərbaycan Yazıçılar Birliyinin sədri
Komissiyanın üzvləri
Vasif Talıbov – Naxçıvan Muxtar Respublikası Ali Məclisinin sədri, Azərbaycan Respublikası Milli Məclisinin deputatı
Elçin Əfəndiyev – Azərbaycan Respublikası Baş nazirinin müavini
Hacıbala Abutalıbov – Bakı şəhər İcra Hakimiyyətinin başçısı
Mikayıl Cabbarov – Azərbaycan Respublikasının təhsil naziri
Əbülfəs Qarayev – Azərbaycan Respublikasının mədəniyyət və turizm naziri
Əli Həsənov – Azərbaycan Respublikası Prezidentinin İctimai-siyasi məsələlər üzrə köməkçisi – şöbə müdiri
İsa Həbibbəyli – AMEA-nın vitse-prezidenti, AMEA Nizami Gəncəvi adına Ədəbiyyat İnstitutunun direktoru, Azərbaycan Respublikası Milli Məclisinin Təhsil komitəsinin sədri, AMEA-nın həqiqi üzvü
Rafael Hüseynov – Nizami Gəncəvi adına Milli Azərbaycan Ədəbiyyatı Muzeyinin direktoru, Azərbaycan Respublikası Milli Məclisinin Mədəniyyət komitəsinin sədri, AMEA-nın həqiqi üzvü
Kamal Abdullayev – Azərbaycan Dillər Universitetinin rektoru, AMEA-nın həqiqi üzvü
Nizami Cəfərov – Azərbaycanda Atatürk Mərkəzinin müdiri, Azərbaycan Respublikası Milli Məclisinin deputatı, AMEA-nın həqiqi üzvü
Vasim Məmmədəliyev – Bakı Dövlət Universitetinin İlahiyyat fakültəsinin dekanı, AMEA-nın həqiqi üzvü
Teymur Kərimli – AMEA Humanitar Elmlər Bölməsinin akademik-katibi, AMEA-nın Məhəmməd Füzuli adına Əlyazmalar İnstitutunun direktoru, AMEA-nın həqiqi üzvü
Möhsün Nağısoylu – AMEA-nın Nəsimi adına Dilçilik İnstitutunun direktoru, AMEA-nın həqiqi üzvü
Muxtar İmanov – AMEA-nın Folklor İnstitutunun direktoru, AMEA-nın həqiqi üzvü
Əbülfəz Quliyev – AMEA Naxçıvan Bölməsinin İncəsənət, Dil və Ədəbiyyat İnstitutunun direktoru, AMEA-nın müxbir üzvü
Arif Alışanov – “Azərbaycan Televiziya və Radio Verilişləri” Qapalı Səhmdar Cəmiyyətinin sədri
Mövlud Süleymanlı – xalq yazıçısı
Sabir Rüstəmxanlı – xalq şairi
Adil Babayev – Azərbaycan Dillər Universitetinin kafedra müdiri, professor
Mübariz Yusifov – Gəncə Dövlət Universitetinin filologiya fakültəsinin dekanı, professor
Elbrus Əzizov – Bakı Dövlət Universitetinin professoru
Buludxan Xəlilov – Azərbaycan Dövlət Pedaqoji Universitetinin professoru
Аydın Ələkbərov – filologiya elmləri doktoru, professor
İsmayıl Məmmədov – AMEA-nın Nəsimi adına Dilçilik İnstitutunun şöbə müdiri, filologiya elmləri doktoru, professor
Sayalı Sadıqova – AMEA-nın Nəsimi adına Dilçilik İnstitutunun şöbə müdiri, filologiya elmləri doktoru, professor
Afaq Vəliyeva – Tərcümə Mərkəzinin direktoru
Əflatun Amaşov – Azərbaycan Mətbuat Şurasının sədri, Azərbaycan Respublikası Milli Məclisinin deputatı
Aydın İbadov – Azərbaycan Respublikasının Dövlət Reklam Agentliyinin direktoru
Azərbaycan Milli Elmlər Akademiyasına aidiyyəti qurumlarla birlikdə Azərbaycan dilinin saflığının qorunması və dövlət dilindən istifadənin daha da yaxşılaşdırılması ilə bağlı tədbirlər planını üç ay müddətində hazırlayıb Azərbaycan prezidentinə təqdim etmək tapşırılıb. 
S.B.
www.oxu.az
"
"Prezident bu şəxslərə fəxri ad verdi Azərbaycan prezidenti İlham Əliyev Bakı-Tbilisi-Qars dəmir yolu xəttinin istifadəyə verilməsi münasibətilə bir qrup şəxsə “Əməkdar mühəndis” fəxri adının verilməsi haqqında sərəncam imzalayıb. 
Oxu.Az-ın məlumatına görə, Bakı-Tbilisi-Qars dəmir yolu xəttinin tikintisində və istismara verilməsində fərqləndiklərinə görə Buadze Murad Otariyeviç, Qasımov Cəmil Həsən oğlu, Qurbanov Cavid Qəmbər oğlu və Rzayev Telman Ağamoğlan oğluna “Əməkdar mühəndis” fəxri adı verilib.
www.oxu.az
"
"Prezident BTQ-nin istifadəyə verilməsi münasibətilə bir qrup şəxsi təltif edib – SİYAHIPrezident İlham Əliyev Bakı-Tbilisi-Qars dəmir yolu xəttinin istifadəyə verilməsi münasibətilə bir qrup şəxsin təltif edilməsi haqqında sərəncam imzalayıb. 
Oxu.Az-ın məlumatına görə, Bakı-Tbilisi-Qars dəmir yolu xəttinin tikintisində və istismara verilməsində xidmətlərinə görə aşağıdakı şəxslər təltif ediliblər:
3-cü dərəcəli “Əmək” ordeni ilə
Gəncalıyev Əfsələddin Səfixan oğlu
Novruzov Zaman Müdəhət oğlu
Teymurova Pərvanə Lazım qızı
 
 “Tərəqqi” medalı ilə
 
Abbasov Elçin Sabir oğlu
 
Abbasov Fədai Sabir oğlu
 
Abdullayev Ramin Kərim oğlu
 
Abdullayev Ruslan Əziz oğlu
 
Ağayev Elçin Məmməd oğlu
 
Babaev Tağı Dadaş oğlu
 
Bağırov Ədalət Əpiş oğlu
 
Əfəndiyev Elşən Şaiq oğlu
 
Əhmədov Rafiq Rəhim oğlu
 
Əliyev Hikmət Nizami oğlu
 
Əliyev Rövşən Əliverdi oğlu
 
Əliyev Yaşar Hüseyn oğlu
 
Hacıyev Cavanşir Allahverdi oğlu
 
Həsənov Emin Zakir oğlu
 
İsmayılov Elşad Qiyas oğlu
 
Kankava Levan Paatoviç
 
Qasımov Rza Səməd oğlu
 
Qədirli Murad İlqar oğlu
 
Qəfərzadə Ramil Hidayət oğlu
 
Məmmədov Mansur Əli oğlu
 
Nəmətov Bəxtiyar Qüdrət oğlu
 
Rəcəbov Surət Kamal oğlu
 
Ruhullayev Əsədulla Ruhulla oğlu
 
Sarıyev Rüstəm Nəbi oğlu
 
Soltanov Şəmsəddin Cəfər oğlu
 
Talıbov Ramiz Talıb oğlu
 
Valehov Hicran Qardaşxan oğlu
www.oxu.az
"
"Gəncədə İdman Sarayı tikiləcəkPrezident İlham Əliyev Gəncə şəhərində İdman Sarayının tikintisi haqqında sərəncam imzalayıb. 
Oxu.Az-ın məlumatına görə, sərəncama əsasən, Gəncə şəhərində İdman Sarayı inşa ediləcək. 
Gəncə İdman Sarayının layihələndirilməsi və tikintisi üzrə sifarişçi funksiyaları, habelə obyektin inşası prosesində həyata keçiriləcək işlərin təşkili və əlaqələndirilməsi Gəncə Şəhər İcra Hakimiyyətinə həvalə edilib.
İqtisadiyyat Nazirliyinə Azərbaycan Respublikasının 2018-ci il dövlət büdcəsi layihəsində dövlət əsaslı vəsait qoyuluşu xərcləri bölgüsündə Gəncə İdman Sarayının tikintisi üçün maliyyə vəsaitini nəzərdə tutmaq tapşırılıb.
www.oxu.az
"
"Gəncə Dövlət Dram Teatrının tikintisi davam etdiriləcəkPrezident İlham Əliyev Gəncə Dövlət Dram Teatrının tikintisinin davam etdirilməsi ilə bağlı tədbirlər haqqında sərəncam imzalayıb. 
Oxu.Az-ın məlumatına görə, sərəncamla İqtisadiyyat Nazirliyinə Azərbaycan Respublikasının 2018-ci il dövlət büdcəsi layihəsində dövlət əsaslı vəsait qoyuluşu xərcləri bölgüsündə Gəncə Dövlət Dram Teatrının tikintisinin davam etdirilməsi üçün maliyyə vəsaitini nəzərdə tutması tapşırılıb.
www.oxu.az
"
"Prezidenti Gəncədə çoxmənzilli binaların əsaslı təmirinə vəsait ayırıb Azərbaycan prezidenti İlham Əliyev Gəncə şəhərində çoxmənzilli binaların əsaslı təmiri və abadlıq-quruculuq işlərinin davam etdirilməsi ilə bağlı əlavə tədbirlər haqqında sərəncam imzalayıb. 
Oxu.Az-ın məlumatına görə, Gəncə şəhərində çoxmənzilli binaların dam örtüklərinin dəyişdirilməsi və fasad hissələrinin əsaslı təmiri, həmçinin abadlıq-quruculuq işlərinin davam etdirilməsi üçün Azərbaycan Respublikasının 2017-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan Gəncə Şəhər İcra Hakimiyyətinə 7 milyon manat, o cümlədən 72 çoxmənzilli binanın dam örtüyünün dəyişdirilməsi və fasad hissəsinin əsaslı təmiri üçün 5 milyon manat, abadlıq-quruculuq işlərinin davam etdirilməsi üçün 2 milyon manat ayrılıb.
www.oxu.az
"
"Həmsədrlərlə AŞPA həmməruzəçilərinin Qarabağa dair görüşü təxirə salındıATƏT-in Minsk qrupu həmsədrləri ilə Avropa Şurası Parlament Assambleyası (AŞPA) Monitorinq Komitəsinin Azərbaycan və Ermənistan üzrə həmməruzəçilərinin görüşü təxirə salınıb.
Oxu.Az-ın APA-ya istinadən məlumatına görə, görüş noyabrın 16-da Parisdə keçirilməli idi. Lakin həmsədrlərin həmin gün Moskvada Azərbaycan və Ermənistan xarici işlər nazirləri ilə görüşü planlaşdırıldığından Paris görüşü təxirə salınıb.
Qeyd edək ki, görüşün keçirilməsinə dair qərar AŞPA Monitorinq Komitəsinin Avropa Şurası ölkələri arasında münaqişələrə dair alt komitənin bu il oktyabrın 10-da keçirilmiş iclasında verilmişdi. Görüşdə ATƏT-in fəaliyyətdə olan sədrinin şəxsi nümayəndəsi Anjey Kaspşik də iştirak etməli idi. 
N.O.
www.oxu.az
"
"Nalbandyan Moskvada Minsk qrupunun həmsədrləri ilə görüşəcəkErmənistanın XİN rəhbəri Edvard Nalbandyan ATƏT-in Minsk qrupunun həmsədrləri ilə görüşəcək.
Oxu.Az-ın məlumatına əsasən, bunu ölkə XİN-nin mətbuat xidmətinin rəhbəri Tiqran Balayan “Twitter” səhifəsində yazıb.
Görüş noyabrın 14-də Moskva şəhərində baş tutacaq.  
N.O.
www.oxu.az
"
"Əfqanıstan prezidentinin Azərbaycana səfər proqramı açıqlandıƏfqanıstan prezidenti Əşrəf Qəninin Azərbaycana səfəri dekabrın 1-də baş tutacaq.
Oxu.Az xəbər verir ki, bu barədə Report-a Əfqanıstan prezidentinin mətbuat xidmətindən məlumat veriblər.
Əşrəf Qəninin Azərbaycana səfərinin əsas məqsədi noyabrın 30-dan dekabrın 1-dək Bakıda keçiriləcək ""Asiyanın qəlbi"" - İstanbul prosesi tədbirinin 7-ci Nazirlər Şurasında iştirak etməkdir.
Bundan əlavə, mətbuat xidmətinin məlumatına görə, Bakıya səfəri zamanı Ə.Qəni Azərbaycan rəsmiləri ilə bir sıra ikitərəfli görüşlər keçirəcək.
Xatırladaq ki, Azərbaycan hazırda Əfqanıstan ilə birlikdə bu prosesə həmsədrlik edir. Qarşıdakı tədbirin əsas mövzusu ""Asiyanın qəlbi"" prosesi regionunun gücləndirilməsi istiqamətində təhlükəsizlik və iqtisadi əlaqələrdir.
N.O.
www.oxu.az
"
"İran XİN: Ermənistan sionist rejimin Qafqazdakı hərəkətlərinə diqqət etməlidir“Xarici işlər naziri Məhəmməd Cavad Zərifin Azərbaycana səfərinin dəqiq vaxtı hələ müəyyənləşməyib”.
Oxu.Az-ın məlumatına əsasən, bunu APA-nın Tehran müxbirinin sualına cavabında İranın XİN sözçüsü Bəhram Qasimi deyib. O bildirib ki,  İranla Azərbaycan arasında əlaqələr dostluq və yaxşı qonşuluq  üzərində qurulub və davam etdirilir.
B. Qasimi Ermənistan xarici işlər naziri Edvard Nalbandyanın İsrailə səfəri ilə bağlı suala cavabında qeyd edib ki, hər gediş-gəliş əlaqələrin yaxınlaşması mənasına gəlmir: “İran və Ermənistan arasında əlaqələr yaxşı səviyyədədir və bu ölkə bizim ən az problem yaşadığımız qonşu ölkələrdəndir. Biz ölkələrin daxili işinə müdaxilə etmirik, lakin sionist rejimini tanıdığımız üçün bilirik ki, bu rejim regionda  sabitliyin pozulmasına çalışır. Ermənilərə məsləhətimiz budur ki, bu rejimin Qafqaz regionundakı hərəkətlərinə  diqqətlə yanaşsınlar. Ümumiyyətlə, region ölkələri bu məsələyə diqqət etməlidir”.
B. Qasimi Səudiyyə Ərəbistanının Ərəb Liqasını İranla bağlı fövqəladə iclasa çağırmasına toxunaraq xatırladıb ki, Ər-Riyadın bu tip addımları yeni bir şey deyil: “Bu ölkə regionda və ölkə daxilində bir sıra problemlərlə üz-üzədir. Davamlı uğursuzluqlara məruz qaldığı üçün çalışır ki, günahı başqalarına atsın və İran əleyhinə koalisiya yaratsın. Lakin regionda ötən bir ildə baş verən proseslər göstərir ki, Səudiyyə Ərəbistanı bu sahədə uğur qazana və gözlədiyi nəticəni əldə edə bilməyib. Düşünürəm ki, keçiriləcək iclas da  Səudiyyə Ərəbistanı üçün əlverişli nəticə verməyəcək. Çünki ölkələr hər biri öz mənafeləri və baxışları çərçivəsində qərar qəbul edir və siyasətlərini müəyyənləşdirirlər”.
B. Qasimi Livanın baş naziri Saad Həririnin istefasına da toxunub: “Livan baş nazirinin istefası ani və şübhəli qərardır. Ümid edirik ki, Həririnin ötən gecə verdiyi açıqlamalara əsasən o, tezliklə Livana qayıdacaq və ölkəsində istefasını rəsmiləşdirəcək. Biz Livanın sabitliyi üçün hər bir addımı dəstəkləyirik”.
N.O.
www.oxu.az
"
"Aİ-nin Cənubi Qafqaz üzrə yeni nümayəndəsi məlum olduToivo Klaar Avropa İttifaqının (Aİ) Gürcüstan və Cənubi Qafqaz üzrə xüsusi nümayəndəsi seçilib.
Oxu.Az APA-ya istinadən xəbər verir ki, bu barədə Aİ Şurası bu gün qərar qəbul edib.
A.M.
www.oxu.az
"
"Azərbaycan prezidenti İraqın baş nazirinə başsağlığı verdiAzərbaycan prezidenti İlham Əliyev İraq Respublikasının baş naziri Heydər əl-Abadiyə başsağlığı məktubu göndərib.
Oxu.Az-ın xəbərinə görə, məktubda deyilir:
“Hörmətli cənab baş nazir,
Ölkənizdə baş vermiş güclü zəlzələ nəticəsində insan tələfatı və dağıntılar barədə xəbərdən olduqca kədərləndim.
Bu faciə ilə əlaqədar Sizə, həlak olanların ailələrinə və yaxınlarına, bütün İraq xalqına öz adımdan və Azərbaycan xalqı adından dərin hüznlə başsağlığı verir, yaralananlara və xəsarət alanlara şəfa diləyir, zəlzələnin nəticələrinin tezliklə aradan qaldırılmasını arzulayıram.
Allah rəhmət eləsin!”
N.O.
www.oxu.az
"
"Səfir: Azərbaycandan İrana yardımlar təklif olunur“İranda baş verən zəlzələ ilə əlaqədar Azərbaycan prezidenti İlham Əliyev İran prezidenti Həsən Ruhani və İran xalqına başsağlığı verib. İran dövləti adından təşəkkürümüzü çatdırırıq”.
Oxu.Az-ın məlumatına əsasən, bunu APA-ya İran İslam Respublikasının ölkəmizdəki səfiri Cavad Cahangirzadə deyib. Səfir bildirib ki, zəlzələdən sonra Azərbaycanın dövlət orqanlarından İrana yardımlar təklif olunub: “Təklif edilən yardımlarla bağlı İranın aidiyyəti qurumlarını məlumatlandıracağıq”.
Səfir bildirib ki, son məlumatlara görə, İranda baş vermiş zəlzələ nəticəsində ölü sayı 214 nəfərə çatıb, xəsarət alanların sayı isə 1700-dən çoxdur.
Qeyd edək ki, ötən axşam İran-İraq sərhədində 7,2 bal gücündə zəlzələ baş verib. Zəlzələnin episentri Kirmanşah şəhərindən 104 km qərbdə, ocağı 10 km dərinlikdə yerləşib. Güclü zəlzələdən sonra bölgədə 14 afterşok qeydə alınıb.
N.O.
www.oxu.az
"
"Səfir: Liviya Azərbaycanın müstəqilliyini tanıyan birinci ərəb dövlətidir - MÜSAHİBƏ“Ölkə.az” saytının əməkdaşı Liviya Respublikasının Azərbaycan Respublikasındakı Müvəqqəti İşlər Vəkili Cənab Kais Albarsidən müsahibə alıb.
Oxu.Az həmin müsahibəni təqdim edir:
- Ölkələrimiz və xalqlarımız arasında tarixi, dini və mədəni əlaqələr qədim dövrlərdən mövcuddur. Cənab səfir, Liviya Respublikası və Azərbaycan arasında diplomatik əlaqələrin yaranma tarixindən və bu əlaqələrin bu günündən danışmağınızı istərdik...
- Liviya birinci ərəb dövlətidir ki, Azərbaycanın müstəqilliyini tanıyıb. Bu, tarixdir və heç cür dəyişmək olmaz. Liviyanın əvvəlki rəhbəri Qəzzafinin dövründə də Azərbaycanı həmişə və hər zaman dəstəkləyib. Liviyanın bu mövqeyi bu gün də dəyişməz qalıb, çünki bu əlaqələr təkcə dövlətlər arasında yox, xalqlar arasındadır. Liviya ilk gündən Azərbaycanın Dağlıq Qarabaq problemində haqlı mövqeyini dəstəkləyib, Azərbaycanın bütövlüyünü elan edib.
- Qarşılıqlı rəsmi səfərlər gözlənilirmi, ümumiyyətlə, iki ölkə arasında bağlanmış Sazişlər və onların icrası barədə nə deyə bilərsiniz?
- Qeyd edim ki, 2011-ci il hadisələrindən sonra dövlətlərimiz arasındakı əlaqələr istənilən səviyyədə deyil. Bu da Liviyada baş verən hadisələrlə izah olunur. Mənim Azərbaycana təyinatım və burada olmağım da ümid verir ki, əvvəlki sıx əlaqələr bərpa olunacaq. Mən bunun üçün çalışıram.
- Vətəndaş müharibəsindən zərər çəkmiş ölkə olaraq Liviya Respublikası Azərbaycanı dəstəkləyir və Azərbaycanın haqlı mövqeyini müdafiə edir. Cənab səfir, Ermənistan-Azərbaycan arasında Dağlıq Qarabağ probleminin həllini necə görürsünüz?
- Bir çox dünya dövlətləri terrorizmdən əziyyət çəkir. Mən Liviyada baş verən hadisələri vətəndaş müharibəsi kimi xarakterizə etməzdim. Sübut kimi qeyd edim ki, qonşu Əlcəzair 10 ildir terrorizmdən əziyyət çəkib. Terrorizm bu gün artıq Avropaya və ABŞ-a yayılıb. Parisdə, Brüsseldə baş verən hadisələr buna sübutdur. Biz Azərbaycanın ərazi bütövlüyünü tanıyırıq. Əlbəttə ki, bu münaqişənin sülh yolu ilə həll olunmasını da istəyirik.
- Liviya Respublikası dünya ölkələri arasında inkişaf etmiş neft sənayesi və kənd təsərrüfatı ilə öndə gedən ölkələrdən biridir. Cənab səfir, Azərbaycan və Liviya arasındakı iqtisadi və ticari əlaqələrin bugünkü vəziyyətindən danışardınız.
- Əlaqələrimiz vaxtilə çox sıx olub. 2011-ci il hadisələrindən sonra zəifləsə də, mənim qarşımda duran vəzifələrdən biri də bu əlaqələrin yüksək səviyyəsini bərpa edib inkişaf etdirməkdir.
- Vaxtilə Sovetlər İttifaqı zamanında xeyli liviyalı tələbə Azərbaycanda təhsil alıblar. Cənab səfir, ölkələrimiz arasında tələbə mübadiləsi necədir, ümumiyyətlə, səhiyyə və mədəni mübadilələr Sizi qane edirmi?
- Azərbaycan zəngin neft ölkəsidir. Ən qədim neft çıxarma ölkəsi olmaqla bərabər, həm də bu sahədə yüksək mütəxəssislər hazırlayan bir ölkədir. Liviya ilk gündən öz tələbələrini Sovet İttifaqına, xüsusən də Azərbaycana oxumağa göndərirdi. Bizim bir çox mütəxəssislərimiz keçmiş Neft və Kimya İnstitutunda oxuyublar. Hərbçilərimizin böyük bir hissəsi Bakı Hərbi Dəniz məktəbinin məzunudurlar. Son vaxtlar tələbə axını dayansa da mən çalışacağam bu əlaqələr bərpa olunsun.
- Azərbaycan postneft dövründən sonra turizmin inkişafına diqqət yetirir. İqtisadiyyatının əsasını neftvvə qaz sənayesi təşkil edən Liviya da turizmin bu günkü günndən danışardınız, ümumiyyətlə ölkələrimiz arasında turizm mübadiləsi Sizi qane edirmi?
- Turizm hər bir dövlətin iqtisadiyyatının mühüm sahəsidir. Lakin bunun üçün ilk növbədə dövlətin təhlükəsizliyi və əhalinin rifahı yüksək olmalıdır. Bu gün Liviyadan turist axını, demək olar ki, yoxdur.
Ancaq bizim qarşımızda mühüm məsələlərin həlli durur. Bunların ən birincisi terrorizmlə mübarizədir, ikincisi əhalinin rifahının yüksəlməsi üçün dağıdılmış iqtisadiyyatın bərpa olunmasıdır. 2012-2015-ci illərdə bir çox ölkələr Tripolidəki səfirliklərini bağlayıb səfirlərini geri çağırdılar. Ancaq bu gün onların hamısı fəaliyyətlərini bərpa ediblər. Mən çox istərdim ki, Azərbaycanın da səfirliyi Liviyaya qayıdıb öz işini bərpa etsin.
- Cənab səfir, Yaxın Şərqdə, Suriyada, Myanmada, xüsusi ilə müsəlman ölkələrində baş verən qanlı toqquşmalarla bağlı  rəsmi Tripolinin mövqeyi necədir?
- Biz BMT-nin üzvüyük. Bizim şüarımız belədir - heç bir dövlətin daxili işlərinə qarışmırıq.
- Diplomatik missiyanızı həyata keçirərkən iki ölkə arasında daha hansı sahələrdə inkişaf görmək istərdiniz?
- Mən bir aydır Azərbaycandayam. Qarşımda bir çox həllini gözləyən mühüm məsələlər var. Tripolidə həbsdə olan 2 nəfər Azərbaycan vətəndaşı buraya ekstradisiya olunmalıdır. Xarici İşlər Nazirliyi bu barədə məlumatlıdır.
Azərbaycan və Liviya arasındakı müştərək iqtisadi kommisiyanın işi bərpa olunmalıdır. Ümidim böyükdür. Eyni zamanda, çalışıram ki, Azərbaycan səfirliyinin işinin bərpasını tezliklə həyata keçirək.
N.O.
www.oxu.az
"
"İlham Əliyev Həsən Ruhaniyə başsağlığı verdiAzərbaycan prezidenti İlham Əliyev İran İslam Respublikasının prezidenti Həsən Ruhaniyə başsağlığı məktubu göndərib.
Oxu.Az-ın məlumatına görə, məktubda deyilir: ""Hörmətli cənab Prezident!
Ölkənizin qərbində baş vermiş güclü zəlzələ nəticəsində çoxsaylı insan tələfatı və dağıntılar barədə xəbər məni olduqca kədərləndirdi.
Bu faciə ilə əlaqədar Sizə, həlak olanların ailələrinə və yaxınlarına, bütün İran xalqına öz adımdan və Azərbaycan xalqı adından dərin hüznlə başsağlığı verir, yaralananlara və xəsarət alanlara şəfa diləyir, təbii fəlakətin nəticələrinin tezliklə aradan qaldırılmasını arzulayıram.
Allah rəhmət eləsin!""
Qeyd edək ki, zəlzələ nəticəsində 200-dən artıq insan ölüb, 1700-dən çox insan yaralanıb.  
N.O.
www.oxu.az
"
"Erməni deputatlar Bakıya gəlir2018-ci ilin martında Bakıda AŞPA-nın miqrasiya, qaçqınlar və məcburi köçkünlər üzrə komitəsinin iclası keçiriləcək.
Oxu.Az-ın Virtualaz.org-a istinadən verdiyi məlumata görə, iclasa Ermənistandan olan nümayəndə heyəti də qatılacaq.
İclasda Ermənistanı bu ölkənin AŞPA-dakı nümayəndə heyətinin rəhbəri və parlamentin vitse-prezidenti Arpine Hovhannisyan və Avropa İnteqrasiya məsələləri üzrə komissiyanın sədri Naira Zohrabyan təmsil edəcəklər.
Xatırladaq ki, bu, erməni deputatların Bakıya ilk gəlişi deyil. Belə ki, Ermənistan Parlamentinin Xarici əlaqələr komitəsinin sədri Armen Aşotyan və deputat Mane Tandilyan da iki ay əvvəl Azərbaycan paytaxtında olmuşdular. Onlar Bakıda keçirilən “Avronest” Parlament Assambleyasının iclasında iştirak etmişdilər.
A.M.
www.oxu.az
"
"Aİ Minsk qrupuna tamamilə etibar edir“Avropa İttifaqı Dağlıq Qarabağ münaqişəsinin tənzimlənməsində ATƏT-in Minsk qrupunun fəaliyyətinə tamamilə etibar edir”.
Oxu.Az-ın Report-a istinadən məlumatına görə, bu, Avropa İttifaqının (Aİ) ATƏT-dəki nümayəndəliyinin yaydığı bəyanatda bildirilib.
“Avropa İttifaqı bir daha bəyan edir ki, Dağlıq Qarabağ münaqişəsinin tənzimlənməsində BMT-nin Nizamnaməsinin və Helsinki Yekun Aktının prinsiplərinə sadiqdir. Avropa İttifaqı sabitlik və çiçəklənmə, eləcə də bölgədə demokratiya və qanunun aliliyinin, xüsusi ilə ""Şərq Tərəfdaşlığı"" proqramı çərçivəsində güclədirilməsində tərəflərlə sıx əməkdaşlıq edəcək”, - deyə bəyanatda vurğulanıb. 
S.B.
www.oxu.az
"
"Əli Əhmədov yeni yaradılan agentliyin görəcək işlərdən danışdı Qida Təhlükəsizliyi Agentliyinin yaradılması ilə bağlı işlər davam etdirilir.
Oxu.Az-ın Trend-ə istinadən məlumatına görə, bunu Azərbaycanın Baş nazirinin müavini Əli Əhmədov jurnalistlərə açıqlamasında deyib.
Baş nazirin müavini qurumun yeni agentlik olduğunu vurğulayıb: 
“Prezidentin fərmanı ilə həmin qurumun üzərinə çox böyük vəzifələr qoyulub. Azərbaycanda əhalinin sağlam qida ilə təmin olunması istiqamətində atılan addımlar çox böyük əhəmiyyət kəsb edir. Agentliyin yaradılması istiqamətində lazım olan hüquqi bazanın yaranması demək olar ki təmin edilib. Sərəncam və lazım olan işlər yerinə yetirilib. Bu yaxınlarda digər tamamlama işləri həyata keçiriləcək”.
Ə.Əhmədov qeyd edib ki, həmin agentliyin böyük funksiyaları olacaq: 
“Təbiidir ki, agentliyin fəaliyyətə başlaması xeyli vaxt tələb edəcək. Bir neçə qurumlar var ki, həmin qurumlar da bu günə qədər qida təhlükəsizliyi funksiyası həyata keçirib. O funksiyalar həmin qurumlardan alınıb vahid bir mərkəzdə cəmləşəcək, bu proses həm hüquqi, həm texniki, həm də təşkilati baxımdan bir neçə vəzifənin yerinə yetirilməsini tələb edir. Onların üzərində iş aparılır”.
S.B.
www.oxu.az
"
"Dövlət başçısı: “AÇG-nin istismar müddətinin uzadılması ölkəmizə milyardlarla dollar əlavə sərmayə gətirəcək""Gəncədən keçəcək Bakı-Tbilisi-Qars dəmir yolunun açılışı tarixi hadisədir. Biz bu tarixi layihəni qonşu ölkələrlə birlikdə reallaşdırdıq"".
Oxu.Az-ın xəbər verir ki, bunu Prezident İlham Əliyev noyabrın 10-da Gəncə şəhəri ictimaiyyətinin nümayəndələri ilə görüşündə deyib. 
""Energetika sahəsində. “Azəri-Çıraq-Günəşli” yatağının istismar müddətinin uzadılması ölkəmizə on milyardlarla dollar əlavə sərmayə gətirəcək. Bütün bunlar ölkəmizin xeyrinə işləyir. Həm iqtisadiyyatımız, həm də siyasi gücümüz artır. Bütün uğurlarımızın təməlində Azərbaycan xalqının zəhməti dayanır. Bu gün hər bir yerdə inkişaf göz qabağındadır. Həm Bakıda, həm Gəncədə, həm də bütün bölgələrdə, bütün şəhərlərdə vətəndaşlar çox böyük həvəslə quruculuq işlərində iştirak edirlər"".
L.Ə.
www.oxu.az 
"
"İlham Əliyev:""Gələn il daha da uğurlu olacaq""""Biz bu ili də yaxşı göstəricilərlə başa vuracağıq"". 
Oxu.Az-ın məlumatına görə, bunu Prezident İlham Əliyev noyabrın 10-da Gəncə şəhəri ictimaiyyətinin nümayəndələri ilə görüşündə deyib.  
""Ölkəmizin çox böyük potensialı var - ilk növbədə, insan kapitalı. Biz vəsaiti əsasən insan kapitalına yönəltmişik. Əlbəttə ki, iqtisadiyyatımızın dayağı olan enerji sektorunu, qeyri-neft sektorunu, kənd təsərrüfatını, sənaye istehsalını da inkişaf etdiririk. Ona görə, bu gün dünya xəritəsinə baxanda, - əlbəttə, mən Azərbaycanı heç bir ölkə ilə müqayisə etmək istəmirəm, - istər-istəməz görürük ki, doğrudan da Azərbaycan uğurlu, sürətli, dayanıqlı inkişaf nümunəsi göstərir. Bu, bizi çox sevindirir. Biz bu ili də yaxşı göstəricilərlə başa vuracağıq. Gələn il daha da uğurlu olacaqdır. Mən bu yaxınlarda qeyd etdim ki, bizim heç bir maliyyə problemimiz yoxdur. Əgər olsaydı biz sosial layihələrə bu qədər vəsait yönəldə bilməzdik. Ona görə, bir daha demək istəyirəm ki, Dram Teatrının və İdman Sarayının, o cümlədən çoxmənzilli 72 binanın təmiri və tikintisi ilə bağlı vəsait qıtlığı olmayacaq. Sadəcə olaraq, siz burada işləri elə qurun ki, bu məsələlər tezliklə öz həllini tapsın və biz sizinlə növbəti açılışlarda görüşək"", - dövlət başçısı qeyd edib.
L.Ə.
www.oxu.az 
"
"İlham Əliyev: ""Bakı-Gəncə sürət qatarının işə salınması ilə bağlı tərəfimdən göstəriş verilib""""Bakıdan Gəncəyə qatarla çox qısa müddət ərzində və çox komfortlu şəkildə gəlmək mümkün olacaq"". 
Oxu.Az xəbər verir ki, bunu Prezident İlham Əliyev noyabrın 10-da Gəncə şəhəri ictimaiyyətinin nümayəndələri ilə görüşündə deyib. 
""İstəyirəm gəncəlilər onu da bilsinlər ki, Bakı-Gəncə sürət qatarının işə salınması ilə bağlı məsələlərin araşdırılması üçün mənim tərəfimdən göstəriş verilmişdir. Bilirsiniz ki, indi Azərbaycan dünyanın ən müasir qatarlarını alır və bu proses davam etdiriləcək. Birinci sürət qatarları Bakı-Sumqayıt, Bakı-Gəncə qatarları olacaqdır. Dəmir yolunun yenidən qurulması prosesi uğurla gedir. Bakı-Böyük Kəsik dəmir yolu indi də təbii ki, tam istismardadır, ancaq o yolun keyfiyyətinin yaxşılaşdırılması nəticəsində qatarların sürəti təqribən 120 kilometrə bərabər olacaq. Beləliklə, Bakıdan Gəncəyə qatarla çox qısa müddət ərzində və çox komfortlu şəkildə gəlmək mümkün olacaqdır. Bütün bu layihələr ona görə icra edilir və ediləcək ki, biz insanlar üçün daha da yaxşı şərait yaradaq, insanlar daha yaxşı yaşasınlar. İnfrastruktur layihələrinin icrası məhz bu məqsədi güdür. Onların bir çoxu həll olunub, qalan məsələləri də həll edəcəyik"", - dövlət başçısı qeyd edib.
L.Ə.
www.oxu.az 
"
"Strateji Araşdırmalar Mərkəzinin əməkdaşları mükafatlandırılıb - SİYAHIPrezident İlham Əliyev Azərbaycan Respublikasının Prezidenti yanında Strateji Araşdırmalar Mərkəzinin əməkdaşlarının “Tərəqqi” medalı ilə təltif edilməsi haqqında sərəncam imzalayıb. 
Oxu.Az xəbər verir ki,  sərəncamla Azərbaycan Respublikasının Prezidenti yanında Strateji Araşdırmalar Mərkəzinin yaradılmasının 10 illik yubileyi münasibətilə və ölkənin ictimai-siyasi həyatında səmərəli fəaliyyətlərinə görə Mərkəzin aşağıdakı əməkdaşları “Tərəqqi” medalı ilə təltif ediliblər:
Paşayeva Gülşən Məmmədəli qızı
Allahyarova Tahirə Bəkir qızı
Vəliyev Cavid İsmayıl oğlu
Məhəmmədi Məsiağa Əhməd oğlu
Sadıxov İsmayıl Ənvər oğlu.
L.Ə.
www.oxu.az 
"
"Prezident “Yeni Gəncə” yarımstansiyasını işə saldıAzərbaycan Respublikasının prezidenti İlham Əliyev noyabrın 10-da Gəncəyə səfəri çərçivəsində 2x40 meqavat-amper (mVA) gücündə 110/35/10 kilovoltluq (kV) “Yeni Gəncə” yarımstansiyasının açılışında iştirak edib.
Oxu.Az xəbər verir ki, “Azərişıq” Açıq Səhmdar Cəmiyyətinin sədri Baba Rzayev görülən işlərlə bağlı dövlətimizin başçısına ətraflı məlumat verdi. Bildirildi ki, yarımstansiyanın ümumi sahəsi 11 min kvadratmetr təşkil edir. Burada 110, 35 və 10 kV-luq qapalı paylayıcı qurğular, elektrik avadanlıqları, elektron tipli rele mühafizəsi və avtomatikası, texniki online nəzarət şkafları, açılma və qoşulmaların avtomatik idarəetmə sistemi quraşdırılıb. Yarımstansiya binasının zirzəmisində 35 və 10 kV-luq kabel kanallarının estakadası və şkafları yerləşdirilib. Bununla yanaşı, yarımstansiyanı qidalandıran 110 kV-luq I və II “Yeni-Gəncə” hava xətləri 24 kilometrlik hissəsi yenidən qurulub. Gəncə şəhərinin mərkəzi hissəsinin 30 faizdən çoxunun elektrik enerjisi ilə təminatında 110/35/10 kV-luq “Yeni Gəncə” yarımstansiyası mühüm əhəmiyyətə malikdir. Eyni zamanda, “Yeni Gəncə” yarımstansiyasından çıxan 10 kV-luq “Yeni Gəncə” və 10 kV-luq IV “Yeni-Gəncə” hava xətlərindən 30 min abonent elektrik enerjisi ilə təchiz olunur.
Bununla yanaşı, hazırda inşa olunan 2x10 mVA gücündə 35/10 kV-luq “Məhsəti” yarımstansiyasını qidalandırmaq üçün “Yeni Gəncə” yarımstansiyasından 3,1 kilometr uzunluğunda 35 kV-luq I və II “Məhsəti” kabel, həmçinin 35/10/6 kV-luq “Sənaye Rabitə” yarımstansiyasının qidalandırılması üçün 35 kV-luq I və II “Sənaye-Rabitə” elektrik verilişi xətləri çəkilib. “Yeni Gəncə” yarımstansiyasının hazırda inşa olunan yarımstansiyalarla əlaqələndirilməsi nəticəsində Gəncə şəhərində ilk dəfə olaraq 110 və 35 kV-luq dairəvi elektrik təchizat sxemi yaradılacaq.
Dövlətimizin başçısı yarımstansiyanı işə saldı.
Ümumilikdə son 2 ildə 89 min abonenti olan Gəncə Elektrik Şəbəkəsinin xidməti ərazisində elektrik təchizatının yaxşılaşdırılması, elektrik enerjisi verilişində yaranan fasilələrin qarşısının alınması məqsədi ilə 35 kV-luq “Nizami” yarımstansiyası inşa olunub, şəhər ərazisində yüksək gərginlikli 110/35 kV-luq hava xəttinin əvəzinə 3,1 kilometr, aşağı gərginlikli 10/6 kv-luq hava xəttinin əvəzinə isə 75,5 kilometr yeraltı kabel və Gəncə şəhərində 4 kilometr 110 kV-luq, 2 kilometr 35 kV-luq, 20,2 kilometr 10/6 kV-luq hava xətləri çəkilib, 305 kilometrdən çox magistral, 92 kilometrə yaxın abonent xətti özünüdaşıyan izolyasiyalı naqillərlə əvəz edilib. Şəhərdə 75 yeni komplekt transformator məntəqəsi, eyni zamanda, 4211 sayğac quraşdırılıb. Ən son texnologiyalara əsaslana bu cür layihələr həm Gəncədə, həm də digər bölgələrdə yenidənqurma tədbirlərinin ardıcıl olaraq həyata keçirildiyini bir daha göstərir.
“Yeni Gəncə” yarımstansiyasının ətrafı abadlaşdırılıb və yaşıllıq zolaqları salınıb.
Stansiya ilə tanışlıqdan sonra xatirə şəkli çəkdirildi.
N.O.
www.oxu.az
"
"Əziz Əliyev adına park açılıbAzərbaycan prezidenti İlham Əliyev Gəncədə görkəmli dövlət xadimi Əziz Əliyevin adını daşıyan mədəniyyət və istirahət parkının açılışında iştirak edib.
Oxu.Az-ın məlumatına görə, dövlət başçısı parkın rəmzi açılışını bildirən lenti kəsib.
Parkda görkəmli dövlət xadimi Əziz Əliyevin abidəsi ucaldılıb. Abidənin postamentlə birlikdə hündürlüyü 4 metrdir.
Prezident İlham Əliyev abidənin önünə gül dəstəsi qoyub.
Dövlət başçısına parkda yaradılan şəraitlə bağlı məlumat verilib. Bildirilib ki, bu istirahət məkanının inşasına 2016-cı ilin martında başlanılıb, tikinti işləri 2017-ci ilin oktyabrında başa çatdırılıb.
N.O.
www.oxu.az
"
"Gəncədə Mirzə Şəfi Vazeh Muzeyi açıldıAzərbaycan Respublikasının prezidenti İlham Əliyev noyabrın 10-da Gəncədə Mirzə Şəfi Vazeh Muzeyinin açılışında iştirak edib.
Oxu.Az-ın məlumatına əsasən, dövlətimizin başçısı Heydər Əliyev Fondunun dəstəyi ilə inşa edilən muzey binasının rəmzi açılışını bildirən lenti kəsdi.
Prezident İlham Əliyevin tapşırıqlarına əsasən Gəncədə tarixi-mədəni irsin qorunması və təbliği istiqamətində görülən işlər 2017-ci ildə də davam etdirilir. Bu məqsədlə Gəncədə XIX əsrdə yaşamış Azərbaycan ədəbiyyatının görkəmli nümayəndəsi, böyük şair və tanınmış maarifçi Mirzə Şəfi Vazehin adını daşıyan muzey yaradılıb. Mirzə Şəfi Vazeh 1794-cü il iyunun 14-də Gəncədə anadan olub. Erkən yaşlarından poeziyaya böyük həvəs göstərən Mirzə Şəfi Vazeh mədrəsədə dinin əsaslarını öyrənib, burada təhsilini başa çatdırdıqdan sonra isə ərəb və fars ədəbiyyatı, Azərbaycan və rus klassiklərinin əsərləri, sufilik fəlsəfəsi ilə dərindən maraqlanıb. Ərəb və fars dillərini öyrəndikdən sonra Şərqin bir çox klassiklərinin yaradıcılığı ilə yaxından tanış olub. Cavad xanın qızı Püstə xanımın yanında mirzəlik edən Şəfi sonralar Vazeh təxəllüsü ilə Azərbaycan və fars dillərində şeirlər yazaraq bu dillərin poeziya ənənələrini inkişaf etdirib. Şair öz əsərlərində insan ruhunun əzəmətini, sevgi, həyat eşqi, gözəllik kimi dəyərləri vəsf edirdi. Vazeh “Kitabi-türki” adlı ilk Azərbaycan dili dərsliyinin müəlliflərindən biri olub. Şair sonradan yaradıcılığını Tiflisdə davam etdirib. O, 1820-ci illərdə Gəncədə yaratdığı “Divani-Hikmət” ədəbi məclisinin fəaliyyətini 1844-cü ildə Tiflisdə yenidən bərpa edib. Həmin dövrün tanınmış şair, yazıçı və filosoflarının çoxu, o cümlədən Vazehin şagirdi və davamçısı Mirzə Fətəli Axundzadə axşamlar tez-tez bu məclisdə toplaşardılar. O vaxt Qafqaza gəlmiş alman şairi və şərqşünası Fridrix fon Bodenştedt də sözün həqiqi mənasında mədəniyyət və ədəbiyyat ocağı olan, Qərbi Avropa, rus və Azərbaycan poeziyasını özündə birləşdirən “Divani-Hikmət” məclisinə gəlir, burada Vazehdən fars və Azərbaycan dili dərsləri alırdı. Vazehdən Şərq dilləri dərsi alan Bodenştedt Almaniyaya qayıtdıqdan sonra şairin şeirlərini tərcümə edərək nəşr etdirir. Onun tərcüməsində Mirzə Şəfi Vazehin şeirləri dünya şöhrəti qazanır. Bir sözlə, milli poeziyamızın klassiki Mirzə Şəfi Vazehin yaradıcılığı Azərbaycan ilə Avropa arasında ədəbi-mədəni əlaqələrin inkişafında mühüm yer tutur.
Dövlətimizin başçısına muzeydə görülən işlərlə bağlı məlumat verildi. Bildirildi ki, şəhərin “Gülüstan” ərazində yerləşən muzeyin inşasına 2016-cı ilin martında başlanıb və tikinti işləri 2017-ci ilin noyabrında sona çatdırılıb. Milli memarlıq üslubunda inşa olunan muzeyin ətrafında Mirzə Şəfi Vazehin adını daşıyan park salınıb.
Diqqətə çatdırıldı ki, muzeydə mütəfəkkir şairin həyat və yaradıcılığına, həmçinin qəzəllərinə, müxəmməslərinə, məsnəvilərinə və rübailərinə həsr olunmuş müxtəlif tablolar və sənədlər toplanıb. Burada, həmçinin Mirzə Şəfi Vazehin yaradıcılıq irsinin öyrənilməsinin gücləndirilməsi haqqında ulu öndər Heydər Əliyev tərəfindən 1981-ci il iyunun 8-də imzalanmış qərar və Prezident İlham Əliyevin “Mirzə Şəfi Vazehin 220 illik yubileyinin keçirilməsi haqqında” 2014-cü il 3 fevral tarixli Sərəncamı da nümayiş olunur. Muzeydə şairin yaradıcılığında xüsusi yer tutan “Divani-Hikmət” ədəbi məclisinə aid xüsusi guşə yaradılıb. Qeyd edək ki, bu ədəbi fəlsəfi məclisin üzvləri arasında Abbasqulu Ağa Bakıxanov, Mirzə Fətəli Axundzadə, Molla Abdulla, Mirzə Mehdi Naci, Mirzə Yusif Vidadi, maarifçilərdən Eristavi, Çavçavadze, Qriqoriyev ilə yanaşı, alman şərqşünasları Bodenştedt, Adolf Berje və başqaları var idi. Məclisdə ədəbi-irfani-fəlsəfi mübahisələr, təhlillər aparılır, yaxşı şeir yazmaq uğrunda yarışlar keçirilir, diqqət çəkən hər hansı bir şeirə bənzətmələr yazılır, yeni fikirlər formalaşırdı. Vazeh “Divani-Hikmət” ədəbi məclisinin yığıncaqlarını canlı fəlsəfi diskussiyalar formasında keçirirdi.
Bildirildi ki, muzeyin ikimərtəbəli binasında sərgi və konfrans zalları, inzibati otaqlar yaradılıb. Burada şairin şeirlərinin nəşrləri, ədibin həyat və yaradıcılığına həsr olunan elmi tədqiqat və bədii əsərlər, həmçinin mütəfəkkirin 220 illik yubileyi ilə bağlı Gəncə nəşrləri nümayiş olunur.
Azərbaycan mədəniyyəti və incəsənətinin təbliğinə xüsusi önəm verən Heydər Əliyev Fondu da Mirzə Şəfi Vazehlə bağlı 2007-2015-ci illər ərzində müxtəlif kitablar nəşr etdirib. Dövlətimizin başçısına məlumat verildi ki, Mirzə Şəfi Vazehin Almaniyada 1850-ci ildən 1924-cü illərə qədərki dövrdə nəşr olunmuş kitabları Gəncə Şəhər İcra Hakimiyyətinin təşəbbüsü və dəstəyi ilə 2014-cü ildə Azərbaycana gətirilib. Həmin kitablar muzeydə sərgilənir.
Bütün bunlar onu deməyə əsas verir ki, Vazeh Şərq poeziyasının çoxəsrlik ənənələrini layiqincə yaşadıb və yüksək insanpərvərliyi, mənəvi gözəlliyi tərənnüm edən diqqətəlayiq irs yaradıb. Onun yaradıcılığı Azərbaycanın Avropa ilə ədəbi-mədəni əlaqələrinin inkişafında özünəməxsus yer tutur. Mirzə Şəfi Vazehin şəxsiyyəti və yaradıcılığı onu Şərq poeziyası klassikləri pleyadasının parlaq nümayəndələrindən biri hesab etməyə əsas verir. Görkəmli şair, pedaqoq və maarifçi-filosofun həyat və yaradıcılığına, onun Şərq və Qərb sivilizasiyalarının müdrikliyini özündə üzvi şəkildə birləşdirən poetik irsinin qeyri-adi taleyinə maraq bu gün də azalmır.
Məlumat verildi ki, muzeyin yerləşdiyi parkın ərazisi 2 hektardır. Parkın giriş hissəsində müasir və klassik memarlıq elementlərini təcəssüm etdirən mərmər üzlüklə bəzədilmiş, hündürlüyü 7 metr, uzunluğu 17 metr olan tağbənd qurulub. Parkın ərazisində yaşıllıq salınıb, dekorativ gül kolları əkilib, 2 fəvvarə quraşdırılıb. Bir sözlə, parkda sakinlərin və şəhərin qonaqlarının istirahəti üçün hər cür şərait yaradılıb. Parka gələnlər görkəmli maarifçi Mirzə Şəfi Vazeh barədə ətraflı məlumat da əldə edə biləcəklər. Parkda şairin heykəli ucaldılıb. Heykəlin arxasındakı divara mozaika işləmələrlə Mirzə Şəfi Vazehin və onun müasirləri olan Fridrix Bodenştedtin, Abbasqulu ağa Bakıxanovun, Qasım bəy Zakirin, Mirzə Fətəli Axundzadənin, eləcə də bir sıra tarixi şəxsiyyətlərin süjetli təsvirləri həkk olunub.
N.O.
www.oxu.az
"
"İlham Əliyev Gəncədə ticarət kompleksinin açılışındaAzərbaycan prezidenti İlham Əliyev Gəncədə “Grand Qafqaz” Ticarət Kompleksinin açılışında iştirak edib.
Oxu.Az-ın məlumatına görə, Gəncə şəhər İcra Hakimiyyətinin başçısı Elmar Vəliyev prezident İlham Əliyevə “Grand Qafqaz” Ticarət Kompleksi barədə məlumat verib.
Bildirilib ki, kompleksin inşasına 2014-cü ilin may ayında başlanılıb, 2017-ci ilin oktyabr ayında isə tikinti işləri başa çatdırılıb. Ümumi ərazisi 20 hektar, tikintialtı sahəsi isə 83 min 500 kvadratmetr olan kompleksdə hər biri 44 min 100 kvadratmetrlik “modul” tipli beş “Yaşıl market” topdansatış mərkəzi inşa edilib. Burada kənd təsərrüfatı və ərzaq məhsullarının saxlanması üçün ay ərzində min ton məhsul qəbuletmə imkanına malik, ümumi sahəsi 4 min 500 kvadratmetr olan anbar tikilib, 5 min 400 kvadratmetr sahədə soyutma sistemi quraşdırılıb.
Ticarət kompleksinin istifadəyə verilməsi nəticəsində 5 min nəfər yeni iş yeri ilə təmin ediləcək.
Prezident İlham Əliyev kompleksin meyvə-tərəvəz satışı sahəsi ilə tanış olub.
N.O.
www.oxu.az
"
"Prezident ADAU-nun yataqxana kompleksinin açılışında iştirak edib - FOTOPrezident İlham Əliyev noyabrın 10-da Gəncədə Azərbaycan Dövlət Aqrar Universitetinin tələbələri üçün yeni inşa edilmiş 514 yerlik yataqxana kompleksinin açılışında iştirak edib.
Oxu.Az-ın məlumatına görə, dövlət başçısı yataqxana kompleksinin rəmzi açılışını bildirən lenti kəsib.
Kənd təsərrüfatı naziri Heydər Əsədov prezident İlham Əliyevə məlumat verib ki, hazırda universitetdə 4834 nəfər tələbə bakalavriat pilləsi üzrə təhsil alır. Onlardan 3883 nəfər əyani və 951 nəfər qiyabi bölmələrdə oxuyur. Əyani bölmədə təhsil alan tələbələrin 75 faizi respublikanın müxtəlif şəhər və rayonlarından gəlmiş gənclərdir.
Ali məktəbin 520 yerlik yeni tələbə yataqxanası 2016-cı ildə prezident İlham Əliyevin iştirakı ilə istifadəyə verilib. 2015-ci ildə 514 yerlik daha bir yataqxana kompleksinin tikintisinə başlanıb və burada inşaat işləri 2017-ci ilin oktyabrında tam başa çatdırılıb. Ümumi ərazisi 13 640 kvadratmetr olan kompleks dördü 7 mərtəbəli və biri 6 mərtəbəli olmaqla 5 korpusdan ibarətdir. Kompleksdəki 257 otağın hamısı zəruri mebel və inventarla təchiz edilib. Hər mərtəbədə istirahət guşələri və mətbəx yaradılıb. Burada qeydiyyat şöbəsi, 120 nəfərlik akt və fitness zalları, kafe, kişi bərbərxanası, qadın salonu, atelye, mağaza, camaşırxana, kitabxana, müayinə otağı və stomatoloji kabinet, valideynlərlə görüş otağı yaradılıb.
Azərbaycan Kənd Təsərrüfatı İnstitutu 1929-cu ildə Bakıda yaradılıb və 1931-ci ildə Gəncəyə köçürülüb. 1979-cu ildə ulu öndər Heydər Əliyevin təşəbbüsü ilə Azərbaycan Kənd Təsərrüfatı İnstitutu SSRİ Ali Soveti Rəyasət Heyətinin Fərmanına əsasən “Şərəf nişanı” ordeni ilə təltif edilib. Nazirlər Kabinetinin 2009-cu il tarixli Qərarı ilə İnstitut Azərbaycan Dövlət Aqrar Universiteti adlandırılıb.
Yataqxananın su, elektrik, istilik və rabitə xətləri ilə təmin edilməsi üçün fərdi qazanxana, hovuz, nasosxana və transformator yarımstansiyası inşa olunub.
Kompleksin ətrafında geniş abadlıq-quruculuq işləri aparılıb, tələbələrin asudə vaxtlarının səmərəli keçirilməsi üçün hərtərəfli imkan yaradılıb.

















N.O.
www.oxu.az
"
"Dövlət başçısı “Gəncə Mall” TM-də – FOTOAzərbaycan prezidenti İlham Əliyev “Gəncə Mall” Ticarət Mərkəzində yaradılan şəraitlə tanış olub.
Oxu.Az xəbər verir ki, dövlət başçısına ticarət mərkəzində yaradılan şəraitlə bağlı məlumat verilib.
Bildirilib ki, “Gəncə Mall”un inşasına 2014-cü ilin avqust ayında başlanılıb və 2017-ci ilin oktyabr ayında tikinti işləri başa çatdırılıb. Bu ticarət kompleksinin ümumi sahəsi 26 min 293 kvadratmetr, ticarət sahəsi isə 11 min kvadratmetrdir.
Qeyd edilib ki, burada aptek, kitab mağazası, müxtəlif restoranlar və “Cinema Plus” kinoteatrı da yerləşir. Ticarət mərkəzində 800 nəfərin yeni iş yeri ilə təmin edilməsi nəzərdə tutulub.

















E.Ə.
www.oxu.az
"
"İlham Əliyev Gəncə Dövlət Filarmoniyasının yeni binasının açılışında – FOTOAzərbaycan Prezidenti İlham Əliyev noyabrın 10-da Gəncə Dövlət Filarmoniyasının yeni binasının açılışında iştirak edib.
Oxu.Az xəbər verir ki, bu mədəniyyət ocağının təməli Prezident İlham Əliyev tərəfindən 2012-ci ildə qoyulub. 
Burada inşaat işləri 2017-ci ilin noyabrında başa çatdırılıb.
Dövlət başçısı filarmoniyanın rəmzi açılışını bildirən lenti kəsib və bina ilə tanış olub.
Prezident İlham Əliyevə məlumat verilib ki, altımərtəbəli binada inzibati, məşq, qrim, rejissor və istirahət otaqları, bufet yaradılıb. Burada, eyni zamanda, 1200 nəfərlik konsert və 300 yerlik iclas zalları, 10 loja və 1 VİP loja da tamaşaçıların ixtiyarına veriləcək. Filarmoniyada kitab satışı da həyata keçiriləcək. Binanın üçüncü mərtəbəsinin eyvanında Üzeyir Hacıbəylinin, Fikrət Əmirovun, Qara Qarayevin, Niyazinin və Arif Məlikovun heykəlləri qoyulub. Ərazidə açıq havada yay konsert meydançası, baxış qülləsi, 500 avtomobil yerlik yeraltı dayanacaq və ümumi sahəsi 2 min kvadratmetr olan iki korpusdan ibarət ikimərtəbəli qalereya inşa edilib.
Filarmoniyanın yeni binasında mədəni tədbirlərin yüksək səviyyədə keçirilməsi, əməkdaşların və yaradıcı kollektivlərin səmərəli fəaliyyəti üçün hərtərəfli şərait yaradılıb. Gəncə Dövlət Filarmoniyasının yeni binasının istifadəyə verilməsi Azərbaycanda mədəniyyət sahəsinə göstərilən dövlət qayğısının əyani təsdiqidir.
Filarmoniyanın ətrafında geniş abadlıq-quruculuq işləri aparılıb, dekorativ gül kolları əkilib. Binanın qarşısında iki fəvvarə quraşdırılıb və milli ornamentlərlə bəzədilib.
Sonra Prezident İlham Əliyev Gəncə şəhəri ictimaiyyətinin nümayəndələri ilə görüşüb.
Dövlət başçısı görüşdə nitq söyləyib. 
Sonra Gəncə Dövlət Filarmoniyasının direktoru, Xalq Artisti Samir Cəfərov, AMEA-nın Gəncə bölməsinin sədri, akademik Fuad Əliyev, Xalq Artisti Pərvanə Qurbanova çıxış ediblər.
Sonda xatirə şəkli çəkdirilib.








E.Ə.
www.oxu.az
"
"Diplomat: İraqda kimsəsizlər evində olan 20-dək azərbaycanlı uşaq Bakıya göndəriləcək“İraqda kimsəsizlər evində qalan 20-yə yaxın azərbaycanlı uşaq yaxın günlərdə Azərbaycana göndəriləcək”.
Oxu.Az xəbər verir ki, bunu APA-ya açıqlamasında Azərbaycanın İraqdakı müvəqqəti işlər vəkili Ramiz Qafarov deyib.
R. Qafarov bildirib ki, hazırda sənədləşmə işləri aparılır.
Onun sözlərinə görə, uşaqların Azərbaycanda qohumlarının olub-olmadıqlarına dair hələlik məlumat yoxdur: “Həmin uşaqlarla görüşmüşük. Yaxın günlərdə onları ölkəmizə göndərəcəyik”.
İraqda İŞİD-lə əlaqədə ittiham olunan 200 azərbaycanlı qadının həbs edilməsi xəbərlərinə gəldikdə isə, R. Qafarov qeyd edib ki, İraqdakı nümayəndəliyimiz Xarici İşlər Nazirliyi və İraqın yerli qurumları ilə bu məsələyə dair birgə işləyir və məsələnin müsbət həlli üçün çalışır.
Diplomat qeyd edib ki, qadınlar üçün vəkil tutulacaq: “Onların həbsdə qalmaması və azad olunaraq Azərbaycana göndərilməsi üçün çalışacağıq. Hazırda bu işlə məşğuluq, araşdırma gedir. Təbii ki, başqa ölkənin qanunlarını pozan hər bir əcnəbi vətəndaş qanun çərçivəsində cəzasını çəkməlidir, ancaq qadın olduqları üçün İraqın yerli qurumları ilə işləyirik və kömək göstərməyə çalışırıq”.
Qeyd edək ki, iraqlı deputat Vian Dahil şəxsi “Twitter” səhifəsində hərbçilərin İŞİD-lə əlaqədə şübhəli bilinən 200 azərbaycanlı və 512 rusiyalı qadını saxladıqlarını bəyan edib. Deputatın bildirdiyinə görə, saxlanılan qadınlar həbsxanaya yerləşdirilib. V. Dahil qadınların harada və nə vaxt saxlanıldığını açıqlamayıb.
Azərbaycan Xarici İşlər Nazirliyindən məsələ ilə bağlı açıqlamada qeyd edilib ki, bu kimi məlumatlar yeni deyil. Faktlar araşdırılır və öyrənilir. Azərbaycan tərəfi İraqdakı səfirliyimiz vasitəsilə məsələ ilə əlaqədar İraqın müvafiq qurumları ilə daimi təmasdadır.
www.oxu.az
"
"İlham Əliyev GəncədəAzərbaycan prezidenti İlham Əliyev noyabrın 10-da Gəncə şəhərinə səfərə gedib. 
Oxu.Az xəbər verir ki, əvvəlcə dövlət başçısı ulu öndər Heydər Əliyevin şəhərin mərkəzində ucaldılan abidəsini ziyarət edərək, önünə gül dəstəsi qoyub.
Gəncə Şəhər İcra Hakimiyyətinin başçısı Elmar Vəliyev prezident İlham Əliyevə abidənin ətrafında aparılan abadlıq-quruculuq işləri barədə məlumat verib. Gəncənin Ulu Öndərin abidəsinin ucaldığı Heydər Əliyev adına baş meydanı şəhər sakinlərinin və qonaqların istirahəti üçün çox gözəl məkanlardan biridir.











N.O.
www.oxu.az
"
"Putin və Tramp ASİƏ-nin sammitində görüşməyəcəklərABŞ və Rusiya prezidentləri Donald Tramp və Vladimir Putinin ASİƏ-nin (Asiya-Sakit okean iqtisadi əməkdaşlığı) sammiti çərçivəsində görüşü baş tutmayacaq.
Oxu.Az-ın məlumatına əsasən, bu barədə Bloomberg Ağ evə istinadən xəbər verir. 
Bildirilir ki, ABŞ prezidentinin iş qrafikində problemlər olduğu üçün görüş keçirilməyəcək.
Qeyd edək ki, bu il ASİƏ-nin sammiti Vyetnamda keçirilir.
N.O.
www.oxu.az
"
"Azərbaycan ATƏT-in Minsk Qrupundan əməli addımların atılmasını gözləyirAzərbaycan ATƏT-in Minsk Qrupunun həmsədrlərindən Ermənistan-Azərbaycan, Dağlıq Qarabağ münaqişəsinin nizamlanması üzrə danışıqların intensivləşdirilməsi məqsədilə əməli addımların atılmasını gözləyir.
Oxu.Az-ın APA-ya istinadən xəbərinə görə, bu barədə Azərbaycan Respublikasının ATƏT yanında  nümayəndə heyəti ATƏT Daimi Şurasının 1163-cü iclasında bəyan edib. 
Azərbaycanın nümayəndə heyəti danışıqların bərpa edilməsində həmsədrlərin səylərini alqışlayaraq, Azərbaycan və Ermənistan prezidentlərinin 16 oktyabr 2017-ci il tarixində Cenevrədə keçirilmiş zirvə görüşünü düzgün istiqamətdə atılmış addım olduğunu qeyd edib: “Görüş substantiv danışıqların bərpası üçün ilkin şərtlər qoymaq cəhdlərinin  uğursuzluqla nəticələndiyini sübut etdi. Birgə bəyanatda əks olunduğu kimi, ümumilikdə, görüşün baş tutmasını və nəticəsini müsbət qiymətləndiririk. Danışıqları intensivləşdirmək məqsədilə həmsədrlərdən əməli addımların atılmasını gözləyirik”.
“Bununla yanaşı, Ermənistanın Azərbaycanın işğal olunmuş ərazilərində demoqrafik, mədəni və fiziki xarakterli dəyişikliklərə dair qanunsuz əməlləri Yerevanın işğalçı mahiyyətini, baş vermiş faktın zorla qəbul etdirilməsinə və möhkəmləndirilməsinə yönəlmiş sistemli siyasətini nümayiş etdirir: ""Təmas xətti boyunca silahlı təxribatlar da daxil olmaqla Ermənistanın bu cür addımları sülh səylərinə zərbə vurur. Biz ATƏT-ə üzv olan dövlətləri beynəlxalq humanitar hüquq üzrə öz öhdəliklərini yerinə yetirməyə, onların fiziki və hüquqi şəxslərinin, harada olmasından asılı olmayaraq, qeyri-qanuni iqtisadi fəaliyyətlərinin qarşısını almaq məqsədilə müvafiq hüquq normalarına əməl etməyə çağırırıq.
Xatırlatmaq istəyirik ki, BMT Təhlükəsizlik Şurasının qətnamələri, ATƏT-in sənədləri və qərarları və Helsinki Yekun aktının prinsipləri münaqişənin həlli üçün əsasdır. Əgər Ermənistan münaqişənin siyasi həllinin tapılmasında səmimi olaraq maraqlıdırsa, onda gərək dəqiq müddəalar əsasında münaqişənin həlli prosesində konstruktiv iştirak etsin”.
Nümayəndə heyəti münaqişənin həlli üçün mərhələli həll variantına alternativin olmadığını və sülhə nail olmaq üçün ən yaxşı şans olduğunu qeyd edib: “Bu yanaşmanın əsas konsepsiyası münaqişənin nəticələrinin aradan qaldırılması üçün yaradılıb ki, bu da BMT Təhlükəsizlik Şurasının qətnamələrində müəyyənləşdirilib, xüsusən, ilk olaraq erməni silahlı qüvvələrinin işğal edilən ərazilərdən çıxarılması nəzərdə tutulur, qalan siyasi məsələlər gələcəkdə Minsk konfransında müzakirələr üçün saxlanılır. Bu yanaşma əsas istiqamətdir və hazırda danışıqlar masası üzərində olan təkliflərin əsasını təşkil edir.
ATƏT-in 1992-ci ilin fevralında qəbul etdiyi qərarda, bütün sərhədlərin toxunulmazlığına hörmətlə yanaşılma, hər hansı qonşu dövlətə ərazi iddialarının irəli sürülməməsinə dair zəmanət verilmə, o cümlədən, bu cür ərazi iddialarını təşviq edəcək düşmənçilik təbliğatından çəkinmə kimi çağırışlar əks olunub”.
Nümayəndə heyəti qeyd edib ki, Cenevrə görüşündən əvvəl və dərhal sonra Ermənistanın yüksək səviyyəli rəsmilərinin verdiyi bəyanatlar Yerevanın həqiqi niyyətinə dair suallar doğurur. Bu kontekstdə Minsk Qrupunun həmsədrləri və ATƏT-ə üzv olan dövlətlərindən Ermənistanın Azərbaycanın Dağlıq Qarabağ bölgəsində erməni icmasının təcrid olunmasına haqq qazandırmaq və Azərbaycanın işğal olunmuş ərazilərində qeyri-qanuni rejimi təbliğ etmək kimi mənasız cəhdlərini pisləyəcəyini gözləyirik"".
Nümayəndə heyəti Daimi Şuraya xatırladıb ki, bu cür hərəkətlər hələ 1993-cü ildə BMT Təhlükəsizlik Şurası tərəfindən qanunsuz hesab olunub: “Təhlükəsizlik Şurası Azərbaycanın beynəlxalq sərhədlərinin toxunulmazlığını təsdiqləyib, Dağlıq Qarabağ münaqişəsi ilə bağlı Azərbaycanın ərazi bütövlüyü və suverenliyini bərpa etmək üçün gücdən istifadənin yolverilməz olduğunu təsdiqləyib.
Ermənilər başa düşməli və yadda saxlamalıdır ki, nə Azərbaycan, nə də beynəlxalq ictimaiyyət torpaqların işğalını və etnik təmizləməni qəbul edəcək. Azərbaycan Respublikasının Konstitusiyasına və beynəlxalq hüquqa zidd ola biləcək heç bir sülh sazişinə nail oluna bilməz. Azərbaycan torpaqlarının işğalı həll variantı deyil və heç vaxt Ermənistanın istədiyi siyasi nəticəni verməyəcək”. 
N.O.
www.oxu.az
"
"İspaniya məhkəməsi Kataloniya parlamentinin spikerini həbs etdiİspaniya Ali Məhkəməsinin hakimi Kataloniya parlamentinin spikeri Karme Forkadel barəsində həbs qətimkan tədbiri seçib.
Oxu.Az-ın APA-ya istinadən verdiyi xəbərə görə, bununla belə K.Forkadelə 150 min avro girov ödəyəcəyi təqdirdə azadlığa çıxmaq hüququ verilib.
 
Kataloniya parlamenti rəyasət heyətinin digər üzvləri Luis Korominas, Luis Qino, Anna Simo, Ramona Barrufet barəsində hələlik həbs qərarı verilməyib, buna görə onlar  həftə ərzində 25 min avro məbləğində girov ödəməlidirlər. Koalisiya nümayəndəsi Joan Josep Nuet isə girov ödəmədən azadlıqda qala bilər.
 
Karme Forkadel və digər 4 deputat girov ödədikləri təqdirdə hər həftə məhkəmə qarşısına çıxmalı və İspaniyanın hüdudlarından kənara çıxmamalıdırlar, onların pasportları məhkəmə tərəfindən götürüləcək.  
 
Prokurorluq Karme Forkadel və rəyasət heyətin 3 üzvü barəsində həbs qətimkan tədbirinin seçilməsini və 6 siyasətçinin 6,2 mln. avro girov ödənilməsini tələb etmişdi.
 
Qeyd edək ki, ötən gün İspaniyanın Ali Məhkəməsində Karme Forkadel, Luis Korominas və Luis Qino Konstitusiyanın Kataloniyanın muxtariyyətinin ləğvinə imkan verən 155-ci maddəsinin tətbiq edilməsini dəstəklədiklərini bəyan ediblər. Onlar Kataloniyanın müstəqil elan edilməsini “istisna olaraq simvolik” adlandırıblar.   
 
Kataloniya hökumətinin keçmiş üzvləri üsyan və qiyamın təşkilində, dövlət vəsaitlərin israf edilməsində  ittiham olunurlar. Ölkə qanunvericiliyinə görə, bu ittihamlar üzrə 48 ilədək həbs cəzası nəzərdə tutulur.  
A.S.
www.oxu.az
"
"Rəsmi Bakıdan  İraqda 200 azərbaycanlı qadının saxlanılması ilə bağlı AÇIQLAMAAzərbaycan XİN xarici KİV-lərdə İraq hərbçilərinin İŞİD-lə əlaqədə şübhəli bilinən 200 azərbaycanlı qadının saxlanılmasına dair yayılan xəbərə münasibət bildirib.
Oxu.Az xəbər verir ki, bunu APA-ya şərh edən Azərbaycan XİN mətbuat xidmətinin rəhbəri Hikmət Hacıyev bu kimi məlumatların yeni olmadığını və araşdırıldığını bildirib.
“Bu kimi məlumatlar yeni deyil. Faktlar araşdırılır və öyrənilir. Azərbaycan tərəfi İraqdakı səfirliyimiz vasitəsilə məsələ ilə əlaqədar İraqın müvafiq qurumları ilə daimi əsasda təmasdadır”, - deyə Hikmət Hacıyev qeyd edib.
Qeyd edək ki, iraqlı deputat Vian Dahil  bir qədər əvvəl hərbçilərin İŞİD-lə əlaqədə şübhəli bilinən 200 azərbaycanlı və 512 rusiyalı qadını saxladıqlarını bəyan edib.
Deputanın bildirdiyinə görə, saxlanılan qadınlar həbsxanaya yerləşdirilib.
V.Dahil qadınların harada və nə vaxt saxlanıldığını açıqlamayıb. 
İraqın Müdafiə Nazirliyindəki mənbə 512 rusiyalı qadının saxlanılması barədə məlumatı  “RİA Novosti”yə təkzib edib.
“Saxlanılanlar var, lakin onlar çox deyil və müxtəlif ölkələrin vətəndaşlarıdır”, - deyə mənbə əlavə edib.
www.oxu.az
"
"ABŞ: Cenevrə görüşü tərəflərin yaxşı niyyətlə danışıqlar aparmağa hazır olduqlarını göstərdiCenevrə görüşü Dağlıq Qarabağ münaqişəsi tərəflərinin yaxşı niyyətlə danışıqlar aparmağa hazır olduqlarına dair mühüm bir siqnal oldu.
Oxu.Az Trend-ə istinadən xəbər verir ki, bunu ABŞ-ın ATƏT-dəki Missiyasının müvəqqəti işlər vəkili Harri Kamian noyabrın 9-da Vyanada keçirilən ATƏT Daimi Şurasının iclasında səsləndirdiyi bəyanatında deyib.
Onun sözlərinə görə, həmsədr ölkə olaraq ABŞ, Minsk qrupunun həmsədrlərinin işinə qərarlı şəkildə dəstəkləyir: ""Biz sizin Dağlıq Qarabağ münaqişəsinin sülh yolu ilə nizamlanması üçün tərəflər ilə sıx əlaqədə olmağınızı yüksək qiymətləndiririk"".
www.oxu.az
"
"Zakir Həsənov NATO toplantısında çıxış edibMüdafiə naziri general-polkovnik Zakir Həsənov NATO-nun Əfqanıstandakı Qətiyyətli Dəstək Missiyasına töhfə verən dövlətlərin müdafiə nazirləri səviyyəsində Brüssel şəhərində keçirilən görüşündə iştirak edib. 
Nazirlikdən Oxu.Az-a verilən məlumata görə, toplantıda Əfqanıstandakı təhlükəsizlik vəziyyəti, Qətiyyətli Dəstək Missiyasının gələcəyi, Əfqan Müdafiə və Təhlükəsizlik qüvvələrinin inkişafı barədə müzakirələr aparılıb.
İclasda çıxış edən general-polkovnik Z.Həsənov ölkəmizin Əfqanıstandakı beynəlxalq sülhməramlı əməliyyatların dəstəklənməsi missiyasına verdiyi töhfəni qeyd edərək Əfqanıstana yardım məqsədilə təlim, təhsil, infrastruktur, nəqliyyat, investisiya və digər sahələrdə müxtəlif proqramların həyata keçirildiyini xüsusi vurğulayıb.
Müdafiə naziri çıxışında Alyansın etibarlı tərəfdaşı kimi, Azərbaycanın 2017-ci ildən sonra da Əfqanıstanın müdafiə və təhlükəsizliyinə yardım edəcəyini görüş iştirakçılarının nəzərinə çatdırıb.
Keçən həftə açılışının həyata keçirildiyi Bakı-Tbilisi-Qars dəmir yolunun böyük geosiyasi məkanda tarixi əhəmiyyətini xüsusi qeyd edən Müdafiə naziri, bu layihənin Avropa və Asiyanın nəqliyyat xəritəsinin önəmli hissəsinə çevrildiyini, o cümlədən Qətiyyətli Dəstək Missiyasının ehtiyaclarının yerinə yetirilməsi üçün böyük imkanlar yaratdığını da diqqətə çatdırıb.
S.B.
www.oxu.az
"
"Səfərbərlik və Hərbi Xidmətə Çağırış üzrə Dövlət Xidmətində yeni təyinatlarSəfərbərlik və Hərbi Xidmətə Çağırış üzrə Dövlət Xidmətinin Bərdə və Zaqatala rayon şöbələrinə yeni rəislər təyin edilib.
Oxu.Az-ın Report-a istinadən məlumatına görə, bununla bağlı Dövlət Xidmətinin rəisi Arzu Rəhimov müvafiq əmr imzalayıb.
Əmrə əsasən, xidmətin Bərdə rayon şöbəsinin rəisi polkovnik-leytenant Mətləb Murquzov tutduğu vəzifədən azad edilərək Zaqatala rayon şöbəsinin rəisi vəzifəsinə təyinat alıb. Zaqatala rayon şöbəsinin rəisi polkovnik-leytenant Ramil İsmayılov tutduğu vəzifədən azad edilərək, Bərdə rayon şöbəsinin rəisi vəzifəsinə təyin edilib.
S.B.
www.oxu.az
"
"Rusiya XİN: Qarabağ münaqişəsi ilə bağlı görüş planlaşdırılırDağlıq Qarabağ münaqişəsinin nizamlanması ilə bağlı müxtəlif formatlarda təmaslar istisna deyil.
Oxu.Az-ın APA-ya istinadən verdiyi məlumata görə, bunu Rusiya Xarici İşlər Nazirliyinin rəsmi nümayəndəsi Mariya Zaxaraova bu gün keçirdiyi brifinqdə bildirib. O, yaxın vaxtlarda Rusiya xarici işlər naziri Sergey Lavrovun vasitəçiliyi ilə Azərbaycan və Ermənistan XİN başçılarının həmsədrlərlə görüşünün təşkilinə dair məlumatının olub-olmaması barədə suala belə cavab verib: 
“Görüş planlaşdırılır. Bu görüşü konkret təşkilat keçirəcək. Görüşün vaxtı məlum olan kimi məlumat verəcəyik. O ki qaldı müxtəlif formatlarda təmaslara, bunlar da istisna deyil, üzərində işlənilir”.
Qeyd edək ki, Rusiya XİN-dən APA-ya həmsədrlərin bu ilin sonuna kimi Azərbaycan və Ermənistan xarici işlər nazirlərinin görüşünün planlaşdırdığı bildirilib. 
S.B.
www.oxu.az
"
"Monterey şəhəri Azərbaycan bayraqları ilə bəzədilib – VİDEO + FOTOABŞ-ın Kaliforniya ştatının Monterey şəhərində Azərbaycan Dövlət Bayrağı Günü ilə əlaqədar noyabrın 7-də geniş tədbir keçirilib. 
Azərbaycanın Los Ancelesdəki Baş Konsulluğundan Oxu.Az-a verilən məlumata görə, diplomatik nümayəndəlik Monterey Şəhər Şurası ilə birlikdə şəhər meriyasının qarşısında keçirdiyi tədbirdə şəhər rəhbərliyi, iş adamları, KİV təmsilçiləri, mədəniyyət xadimləri, eləcə də ABŞ Müdafiə Nazirliyinin Montereydə yerləşən nüfuzlu ali təhsil ocaqlarının professor və tələbə heyəti iştirak edib.
Tədbiri giriş nitqilə açan Monterey şəhərinin meri Klayd Roberson (Clyde Roberson) qonaqları salamlayaraq, Montereyin bu cür mötəbər tədbirə ev sahibliyi etməsindən məmnunluq duyduğunu bildirib. O, ABŞ ilə Azərbaycanın həm ikitərəfli, həm də beynəlxalq təşkilatlar çərçivəsində uğurlu əməkdaşlığına toxunaraq, Azərbaycanın ölkəsi üçün regionda önəmli müttəfiq olduğunu vurğulayıb. Monterey ilə Lənkəran arasında “qardaşlaşmış şəhərlər” münasibətləri barədə danışan mer qarşıdakı illərdə bu münasibətlərin daha da sıxlaşacağına ümid etdiyini diqqətə çatdırıb.
Azərbaycanın Los Ancelesdəki baş konsulu Nəsimi Ağayev ölkəmizin müstəqillik tarixi haqqında ətraflı danışaraq, üçrəngli bayrağımızın 1918-ci ildə Azərbaycan Xalq Cümhuriyyəti hökumətinin qərarı ilə qəbul edildiyini, 1990-cı ildə Sovet İttifaqının süqutu ərəfəsində ilk dəfə Ümummilli Lider Heydər Əliyevin rəhbərliyi altında Naxçıvan Ali Sovetinin sessiyasında muxtar respublikanın bayrağı kimi təsdiq edildiyini və 1991-ci ildə isə müstəqil Azərbaycan Respublikasının dövlət bayrağı kimi öz təsdiqini tapdığını qeyd edib. Baş konsul müstəqil və müasir Azərbaycanın bütün sahələrdə inkişaf edərək, bu gün regionda və beynəlxalq arenada böyük nüfuz sahibinə çevrildiyini vurğulayıb.
Monterey Şəhər Şurasının sabiq üzvü, Lənkəran-Monterey münasibətlərinin yaradılmasında önəmli rol oynamış Nensi Selfric (Nancy Selfridge) Lənkəran-Monterey əlaqələrinin tarixindən söz açaraq, Montereyin Azərbaycan ilə münasibətlərinin daha da möhkəmlənməsi sahəsində bundan sonra da səylər göstərəcəyini bildirib.
Daha sonra Monterey merinin imzaladığı, Azərbaycan Dövlət Bayrağı Günü və Monterey-Lənkəran münasibətləri haqqında bəyannamə mer K.Roberson tərəfindən baş konsul N.Ağayevə təqdim olunub. 
Yerli Azərbaycan icmasının üzvü Eldar Xudiyevin skripkada ifa etdiyi “Sarı Gəlin” və “Bayatılar” mahnıları tədbir iştirakçıları tərəfindən sürəkli alqışlarla qarşılanıb.
Xatırladaq ki, Monterey şəhəri 2011-ci ildə Azərbaycanın Lənkəran şəhəri ilə qardaşlaşıb.




































S.B.
www.oxu.az
"
"Elmar Məmmədyarov Efiopiya prezidenti ilə danışıqlarda – FOTOAzərbaycanın xarici işlər naziri Elmar Məmmədyarov Efiopiya Federativ Demokratik Respublikasına rəsmi səfəri çərçivəsində bu ölkənin prezidenti Mulatu Teşome ilə görüşüb.
Bu barədə Oxu.Az-a Azərbaycan XİN-in mətbuat xidmətindən bildirilib.
Nazir Elmar Məmmədyarov Azərbaycan Respublikasının prezidenti İlham Əliyevin salamlarını Efiopiyanın dövlət başçısına çatdırıb. Efiopiya prezidenti Mulatu Teşome Azərbaycan Respublikası prezidentinin səmimi salamlarına görə təşəkkür edib, onun da salamlarının və ən xoş arzularının Prezident İlham Əliyevə çatdırılmasını xahiş edib.
Prezident Mulatu Teşome iki ölkə arasında münasibətlərin inkişaf etdirilməsinə önəm verdiklərini və ikitərəfli əməkdaşlığı daha yuxarı müstəviyə qaldırmaq üçün səylərin artırılmasının, habelə yüksək səviyyəli qarşılıqlı səfərlərin vacibliyini qeyd edib.
O, çoxsaylı Efiopiyalı tələbələrinin müxtəlif sahələr üzrə Azərbaycanda ali təhsil aldıqlarını qeyd edərək, həmin məzunların iki ölkə arasında körpü rolunu oynaya biləcəyini deyib.
Nazir Elmar Məmmədyarov minlərlə afrikalı tələbənin Azərbaycanın ali təhsil müəssisələrində təhsil aldığını, ölkəmizin bu sahəsində Efiopiya ilə əməkdaşlığı davam etdirməyə hazır olduğunu qeyd edərək, ali təhsil müəssisələrimiz, o cümlədən xarici tələbələr üçün əlverişli təhsil imkanları barədə məlumat verib.
Efiopiyanın Afrika qitəsində, eyni zamanda Afrika İttifaqı təşkilatında əhəmiyyətli mövqeyinə toxunan Elmar Məmmədyarov, ölkəmizin Efiopiya ilə ikitərəfli münasibətləri inkişaf etdirməkdə maraqlı olduğunu bildirib. Nazir ikitərəfli müqavilə-hüquq bazasının inkişaf etdirilməsinin əhəmiyyətini xüsusi qeyd edib.
Elmar Məmmədyarov ölkəmizin inkişafı və əldə etdiyi nailiyyətlər, Azərbaycanın təşəbbüsü və iştirakı ilə həyata keçirilən regional layihələr, habelə Şimal-Cənub, Şərq-Qərb nəqliyyat dəhlizinin perspektiv imkanları barədə danışıb. Nazir həmçinin, Ermənistan-Azərbaycan Dağlıq Qarabağ münaqişəsi haqqında məlumat verərək ölkəmizin ədalətli mövqeyini Prezident Mulatu Teşomenin diqqətə çatdırıb.
Görüşdə iki ölkə arasında iqtisadi əlaqələrin gücləndirilməsi, ticarət dövriyyəsinin artırılması yolları, habelə kommunikasiya və logistika sahəsində əməkdaşlıq perspektivləri ətrafında fikir mübadiləsi aparılıb.








S.B.
www.oxu.az
"
"Azərbaycan Dövlət Bayrağı gününü qeyd edirBu gün Azərbaycanda Dövlət Bayrağı günüdür.
Oxu.Az xəbər verir ki, Azərbaycanın üçrəngli bayrağı dövlət rəmzi olaraq Azərbaycan Xalq Cümhuriyyəti (AXC) Hökumətinin 1918-ci il 9 noyabr tarixli iclasında qəbul olunub.
1920-ci il aprelin 27-də bolşevik işğalından sonra AXC-nin bayrağı Azərbaycan SSR-in qırmızı rəngli oraq-çəkicli bayrağı ilə əvəzlənib. 1990-cı il noyabrın 17-də Naxçıvan MR Ali Məclisinin qərarı ilə bərpa olunaraq muxtar respublikanın dövlət bayrağı kimi qəbul olunub. 1991-ci il fevralın 5-də Azərbaycan Ali Sovetinin qərarı ilə hazırkı üçrəngli və ay-ulduzlu bayraq müstəqil respublikanın dövlət bayrağı elan edilib.
Azərbaycan prezidenti İlham Əliyevin 2009-cu il noyabrın 18-də imzaladığı sərəncamla 9 noyabr tarixi Dövlət Bayrağı günü kimi qeyd olunur. Prezident həmçinin Dövlət Bayrağı günü münasibətilə Əmək Məcəlləsinə dəyişiklik edilməsi üçün parlamentə təklif göndərib. Təklifi dəyərləndirən Milli Məclis Əmək Məcəlləsinə müvafiq dəyişiklik edib və dəyişikliyə əsasən Dövlət Bayrağı günü qeyri-iş günü hesab olunur.
2010-cu il sentyabrın 1-də Azərbaycan prezidenti İlham Əliyevin iştirakı ilə Dövlət Bayrağı Meydanının - Bakı şəhərinin Bayıl sahəsində yerləşən memorial abidə-istirahət parkının təntənəli açılışı olub. Bayraq dirəyinin hündürlüyü 162 m, bünövrəsinin diametri 3,2 m, bünövrənin üst hissəsinin diametri 1,09 m-dir. Qurğunun ümumi kütləsi 220 tondur. Bayrağın eni 35 metr, uzunluğu 70 metr, ümumi sahəsi 2450 kvadrat metr, çəkisi isə təqribən 350 kiloqramdır. Meydanda qurulmuş Azərbaycan Respublikasının gerbi, dövlət himninin mətni və ölkəmizin xəritəsi qızıl suyuna salınmış bürüncdən hazırlanıb. Meydanda Dövlət Bayrağı Muzeyi də yaradılıb.
Qeyd edək ki, müstəqil Azərbaycanın dövlət bayrağındakı üç rəngin ifadə etdiyi və XX əsrin əvvəllərindəki milli istiqlal ideologiyamızın üç təməl prinsipini təşkil edən “Türkçülük, islamçılıq və müasirlik” formulunun müəllifi görkəmli Azərbaycan mütəfəkkiri Əli bəy Hüseynzadədir.
Azərbaycan Respublikasının dövlət bayrağından istifadə Azərbaycan Konstitusiyasının 23-cü və 75-ci maddələri, “Azərbaycan Respublikasının Dövlət bayrağı haqqında” Azərbaycan Respublikasının Qanunu, eləcə də həmin Qanunla təsdiq edilmiş “Azərbaycan Respublikasının Dövlət bayrağı haqqında Əsasnamə” əsasında tənzimlənir. Azərbaycan Respublikasının Dövlət bayrağının rəngli və sxematik təsviri adı çəkilən Qanun və Əsasnamə ilə təsdiq edilib.
Əsasnaməyə görə, Azərbaycan Respublikasının Dövlət bayrağı eni və uzunluğu bərabər olan rəngli üç üfüqi zolaqdan ibarət düzbucaqlı parça şəklindədir: üst zolaq mavi rəngdə, orta zolaq qırmızı rəngdə, aşağı zolaq yaşıl rəngdədir. Bayrağın hər iki üzündə qırmızı zolağın ortasında ağ rəngli aypara və səkkizguşəli ulduz təsviri var. Bayrağın eninin uzununa nisbəti 1:2-dir. Ayparanın və səkkizguşəli ulduzun təsvirləri tərəflərinin nisbəti 3:4 olan düzbucaqlının içərisində yerləşir; düzbucaqlının diaqonalı bayrağın eninin 1/2-nə bərabərdir. Ayparanın təsviri konsentrik (eyni mərkəzli) olmayan iki dairənin hissələri şəklindədir; böyük dairənin diametri xarici düzbucaqlının eninə, kiçik dairənin diametri isə bayrağın eninin 1/4-nə bərabərdir. Kiçik dairənin mərkəzi bayrağın həndəsi mərkəzindən sol tərəfdə, bayrağın eninin 1/60-nə bərabər olan məsafədə yerləşir. Səkkizguşəli ulduzun təsviri ayparadan sağda yerləşir, ulduzun xarici dairəsinin diametri bayrağın eninin 1/6-ni, daxili dairəsinin diametri isə 1/12-ni təşkil edir.
Azərbaycan Respublikasının Dövlət bayrağı və onun təsviri, ölçülərindən asılı olmayaraq təsvirlərə həmişə dəqiq uyğun gəlməlidir. 
S.B.
www.oxu.az
"
"Nazir Azərbaycanda təhsil almış efiopiyalı tələbələrlə görüşübXarici işlər naziri Elmar Məmmədyarov Efiopiya Federativ Demokratik Respublikasına rəsmi səfəri çərçivəsində Azərbaycanda təhsil almış efiopiyalı tələbələrlə görüşüb.
Oxu.Az xəbər verir ki, nazir təhsil sahəsinin Azərbaycan və Efiopiya arasında ikitərəfli humanitar münasibətlərdə xüsusi yer tutduğunu və bu sahədə tarixə söykənən ənənəvi əməkdaşlığın davam və inkişaf etdirilməsinin vacib olduğunu qeyd edib.
O həmçinin, Efiopiyaya rəsmi səfəri çərçivəsində keçirdiyi görüşlərdə təhsil sahəsində əlaqələrin təşviqi üçün qarşılıqlı xoş niyyətin ifadə edildiyini bildirib.
Görüşdə məzunlar Azərbaycan və Efiopiya arasında dostluq körpüsünün əsasını qoyduqlarını bildirərək, müxtəlif dövrlərdə göstərilmiş kömək və dəstəyə görə Azərbaycan tərəfinə təşəkkür ediblər. Həmçinin Azərbaycanda təhsil almış tələbələrin hazırda Efiopiyanın müxtəlif dövlət qurumlarında yüksək vəzifələrdə çalışdıqlarını əlavə ediblər.
S.B.
www.oxu.az
"
"İlham Əliyevi Gürcüstana səfərə dəvət etdilərGürcüstan prezidenti Giorgi Marqvelaşvili Azərbaycanın dövlət başçısı İlham Əliyevi Gürcüstana dəvət edib.
Oxu.Az-ın APA-ya istinadən məlumatına əsasən, Azərbaycan prezidenti ilə yanaşı Estoniya, Litva, Latviya, Polşa, Finlyandiya, Ukrayna, Ermənistan və Belarus prezidentlərinin də 26 may 2018-ci il tarixində Gürcüstanın müstəqilliyinin bərpa olunmasının 100 illiyinə həsr olunacaq tədbirlərdə iştirak edəcəyi gözlənilir.
“Bu ölkələr müstəqilliklərini 1918-ci ildə bərpa ediblər. Biz bu tarixi günü bir yerdə qeyd etmək istəyirik. Gürcüstan prezidenti bu gün polşalı həmkarını bu tədbirlərdə iştiraka dəvət edib”,- deyə Gürcüstanın Təhlükəsizlik Şurasının katibi David Rakviaşvili bildirib. 
Qeyd edək ki, G.Marqvelaşvili Polşada səfərdədir. Səfər çərçivəsində o, polşalı həmkarı Andjey Duda ilə görüşüb.
S.B.
www.oxu.az
"
"Elmar Məmmədyarov İsveçi ikili standartda qınadı – EKSKLÜZİVDubay  hava limanının tranzit zonasında İsveçdən Efiopiyaya səfər edən xarici işlər naziri Elmar Məmmədyarovla rastlaşdıq. Fürsəti fövtə vermədən, nazirə ayaqüstü bir-iki sual verdik. Nazir yorğun olsa da, suallarımızı cavabsız qoymadı. 
Oxu.Az Azərbaycanın xarici işlər naziri Elmar Məmmədyarovla müsahibəni təqdim edir: 
– İsveçdən rəsmi səfərdən gəlirsiniz. Səfər barədə təəssüratlarınızı öyrənmək istərdik... 
– Bildiyiniz kimi, İsveç Avropa İttifaqının və ATƏT-in Minsk Qrupunun üzv ölkələrindən biridir. Şərq Tərəfdaşlığı ölkələrinin Brüssel zirvə görüşü öncəsi üzv ölkələrlə müzakirə və məsləhətləşmələrin aparılması faydalıdır. 
İsveç də daxil olmaqla, Minsk qrupunun bütün üzvləri beynəlxalq hüququn norma və prinsiplərinin aliliyini, Helsinki Yekun Aktını və BMT Təhlükəsizlik Şurasının qətnamələrini əsas tutaraq münaqişənin ədalətli həllinə və öz doğma torpaqlarından didərgin düşmüş azərbaycanlı məcburi köçkün və qaçqınların kobud şəkildə pozulmuş hüquqlarının bərpasına, o cümlədən onların öz yurdlarına qayıtmasının təmin olunmasına dəstək və töhfə verməlidir.  
– İsveç insan hüquqlarının müdafiəsini özünün xarici siyasətinin təməl prinsiplərindən biri kimi müəyyənləşdirib. Ancaq Dağlıq Qarabağ münaqişəsinin həlli istiqamətində, azərbaycanlı məcburi köçkün və qaçqınların hüquqlarının müdafiəsi baxımından hər hansı fəaliyyəti nəzərə çarpmır...
– Ermənistanın Azərbaycana qarşı təcavüzü nəticəsində həmvətənlərimiz doğma torpaqlarında etnik təmizləməyə məruz qalıb. Bir milyondan artıq qaçqın və məcburi köçkünün hüquqları pozulub. Görüşdə həmvətənlərimizin Ümumdünya insan hüquqları konvensiyasında nəzərdə tutulmuş yaşamaq hüququndan məhrum edilməsi məsələsi bir daha İsveç tərəfinin diqqətinə çatdırıldı. 
Təəssüflə qeyd etməliyəm ki, özünü insan hüquqlarının carçısı kimi təqdim edən İsveçin bu münaqişəyə yanaşmasında ikili standartlar mövcuddur. 
İsveç bir milyondan artıq insanın hüquqlarının kobud və kütləvi şəkildə pozulmasına münasibətdə susqunluq  nümayiş etdirir.
İsveç özünü hər hansı fərdi halın müdafiəçisi kimi təqdim edir və məsələyə seçimli yanaşır.  Bu da iddia etdiyi insan hüquqlarının müdafiəçisi statusu ilə bir araya sığmır. Avropa İnsan hüquqları Məhkəməsinin “Çıraqov və digərləri Ermənistana qarşı” işi üzrə qərarını İsveç tərəfinə bir daha xatırlatdım. 
İsveç qadınların bərabərliyi, hüquqlarının müdafiəsi məsələlərini xarici siyasətində prioritet kimi müəyyən edib. 
Azərbaycan qadın hüquqlarının müdafiəsi və qadınların cəmiyyətdə rolunun artırılması məsələlərində nümunəvi dövlətdir. Azərbaycan Demokratik Cümhuriyyəti 1918-ci ildə qadınlara seçki hüququ verib, yəni Avropa ölkələrindən, o cümlədən İsveçdən onilliklər öncə. 
İsveç qadın hüquqlarına əhəmiyyət verirsə, onda azərbaycanlı qaçqın və məcburi köçkün qadın və qızların, bu ilin iyulun 4-də təmas xəttində Ermənistan silahlı qüvvələri tərəfindən vəhşicəsinə qətlə yetirilmiş 2 yaşlı Zəhra və onun nənəsinin hüquqları məsələsinə də lazımi diqqət ayırmalıdır.
– Efiopiya səfəriniz barədə fikirləriniz maraqlıdır...
– Mətbuatı, XİN-nin saytını və sosial şəbəkə profillərini izləyin, ətraflı məlumat veriləcək. Efiopiya tərəfi və Afrika İttifaqı rəsmiləri ilə məhsuldar və çoxsaylı görüşlərimiz nəzərdə tutulub. 
– Uzun təyyarə uçuşları sizi yormur? 
– İşimizdir.
Seymur Teymurov
www.oxu.az
"
"Ermənilər NATO PA seminarında təxribata əl atıblarNATO Parlament Assambleyasının (PA) Sloveniyada keçirilən 96-cı “Rose Roth” seminarında Azərbaycanın Ermənistan tərəfindən işğala məruz qalması məsələsi müzakirə olunub.
Oxu.Az-ın xəbərinə görə, seminarda Azərbaycanı təmsil edən Milli Məclisin nümayəndə heyətinin rəhbəri, deputat Məlahət İbrahimqızı APA-ya bildirib ki, “Qərbi Balkanlarda keçmiş yanlışlıqlar, mövcud çağırışlar və gələcək cəhdlər” adlı toplantıda Azərbaycanın Ermənistan tərəfindən 25 ildən çoxdur işğala məruz qalması, bir milyondan çox qaçqın və köçkünün taleyi, maddi-mənəvi abidələrin ermənilər tərəfindən dağıdılması məsələsi qaldırılıb.
 
M. İbrahimqızı məruzə təqdim edərək bildirib ki, dəfələrlə BMT Təhlükəsizlik Şurası da daxil bir sıra beynəlxalq təşkilatlarda bu məsələ qaldırılsa da, Ermənistana faktiki olaraq heç bir real təsir göstərilməyib: “Artıq biz həmin beynəlxalq təşkilatların  laqeydliyini görüb etirazımızı bildiririk. BMT Baş Assambleyasının sessiyasında da Azərbaycan prezidenti bunu açıq formada bildirdi. Bizə qarşı açıq ikili standartlar, Ermənistanın işğal faktına laqeydlik göstərilir”.
Deputat Kataloniya məsələsinə toxunaraq qeyd edib ki, Dağlıq Qarabağ separatçıları tərəfindən qanunsuz seçkilər keçirilir: “Azərbaycan 25 ildən çoxdur separatçılıqdan əziyyət çəkir. Ölkəmizin buna görə bir milyondan çox qaçqın və məcburi köçkünü var”.
Deputatın çıxışının ardınca Ermənistan nümayəndə heyətinin üzvü Karhun Nahaetyan seminar moderatorlarından mövzunu dəyişməyi tələb edib, Azərbaycanın işğala məruz qalması ilə bağlı müzakirələri pozmağa cəhd edib. Lakin onun səyləri nəticə verməyib.
Seminarın aparıcısı, NATO PA təmsilçisi Matej Tonine Azərbaycan nümayəndə heyətinin iradından sonra azərbaycanlı rəsmilərdən buna görə üzr istəyib, erməni deputatlara irad tutacaqlarını bildirib. NATO rəsmisi bu halı ikili standart kimi yox, Ermənistan nümayəndə heyətinin aqressiv reaksiyası kimi qəbul etməyi xahiş edib.
Seminar sabah davam edəcək.
S.B.
www.oxu.az
"
"Prezident köməkçisi: Türkiyənin bəzi deputatlarının Azərbaycanın əleyhinə səs verməsi bizi incitdi""Türkiyəni təmsil edən 4 nəfərin Dağlıq Qarabağa qanunsuz səfəri və bəyanatları bizi nə qədər incitdisə, inanıram ki, sizi də, Türk dünyasının birliyini arzulayanları da o qədər incitdi"". 
Oxu.Az-ın APA-ya istinadən məlumatına görə, bunu Azərbaycan prezidentinin İctimai-siyasi məsələlər üzrə köməkçisi Əli Həsənov ölkəmizdə səfərdə olan Türkiyə Çukurova Bələdiyyələr Birliyinin  bələdiyyə rəhbərlərindən ibarət nümayəndə heyəti ilə görüşdə bildirib. 
Ə. Həsənov Türkiyənin bəzi deputatlarının Avropa Şurası Parlament Assambleyasında Azərbaycanın əleyhinə olan qətnamənin qəbulunə səs vermələrinin də narahatlıq yaratdığını deyib: ""Avropa Şurası Parlament Assambleyasında bəzi türk deputatların Azərbaycanın əleyhinə səs verməsi də bizi incitdi. Bu kimi halların olmamasını istərdik"".
N.O.
www.oxu.az
"
"Əli Həsənov Türkiyə bələdiyyə rəhbərlərindən ibarət nümayəndə heyəti ilə görüşübBu gün “Qəbullar Sarayı”nda Azərbaycan prezidentinin İctimai-siyasi məsələlər üzrə köməkçisi Əli Həsənov Türkiyə Çukurova Bələdiyyələr Birliyinin bələdiyyə rəhbərlərindən ibarət nümayəndə heyəti ilə görüşüb.
Oxu.Az –ın APA-ya istinadən məlumatına görə, Çukurova Bələdiyyələr Birliyi mərkəzi Adana şəhərində olan Adana, Mersin, Hatay və Osmaniye vilayətlərinin böyükşəhər, şəhər, qəsəbə, kənd bələdiyyələrinin üzv olduğu regional birlikdir.
Görüşdə Ə. Həsənov bildirib ki, Azərbaycan və Türkiyə ortaq milli-mənəvi dəyərlərə, tarixi köklərə malik iki qardaş dövlətdir: “Türkiyə Cümhuriyyətinin qurucusu Atatürkün “Azərbaycanın sevinci sevincimiz, kədəri kədərimizdir” və Azərbaycan xalqının ümummilli lideri Heydər Əliyevin “biz bir millət, iki dövlətik” ifadəsi Azərbaycan-Türkiyə münasibətlərinin fəlsəfəsini müəyyən edən fikirlərdir. Müasir dövrdə Azərbaycan prezidenti cənab İlham Əliyev və Türkiyə prezidenti cənab Rəcəb Tayyip Ərdoğanın birgə səyləri nəticəsində ölkələrimiz arasında əlaqələr daha da güclənib və strateji müttəfiqlik səviyyəsinə yüksəlib. Azərbaycan və Türkiyə arasında qarşılıqlı etimad əlaqələrinin daha da inkişaf etdirilməsində Türkiyənin  müvafiq dövlət qurumları və yerli özünü idarəetmə orqanları ilə ölkəmizin yerli icra orqanları arasında əməkdaşlıq böyük əhəmiyyətə malikdir. Bu mənada qarşılıqlı səfərlərin təşkili olduqca vacibdir”.
Azərbaycanın Türkiyədəki diaspor təşkilatlarının səmərəli fəaliyyətində yerli bələdiyyələrin dəstəyini xüsusi qeyd edən Ə. Həsənov mütəmadi qaydada keçirilən sərgilərin, konsert proqramlarının, elmi-praktiki konfransların və digər tədbirlərin Azərbaycanda da böyük həvəslə izləndiyini diqqətə çatdırıb. O deyib ki, Türkiyədə Heydər Əliyevə olan məhəbbət və böyük hörmət hissi bələdiyyələrin fəaliyyətində də özünü büruzə verir: “Adana vilayətinin Ceyhan şəhərində Heydər Əliyev adına park və abidə kompleksi ucalması, mövcud parklardan birinə ümummilli liderin  adının verilməsi ilə bağlı Adana Böyükşəhər Bələdiyyəsinin qərar qəbul etməsi, Heydər Əliyevin  adına universitetin yaradılmasının planlaşdırılması, Mersin vilayətinin Tarsus şəhərində və Hatay vilayətinin Payas rayonunda Heydər Əliyev adına park salınması bunu bir daha təsdiq edir.  Bundan başqa, Türkiyə bələdiyyələrinin təşəbbüsü və təşkilatçılığı ilə Azərbaycanla bağlı abidələr ucaldılıb, parklar salınıb, muzeylər yaradılıb və digər işlər görülüb. Azərbaycanla Türkiyənin müxtəlif şəhərləri arasında qardaşlaşmış şəhərlər münasibətlərinin qurulması yerli özünüidarəetmə sahəsində təcrübə mübadiləsi üçün mühüm əhəmiyyət kəsb edir. Hazırda Gəncə şəhəri ilə İzmir, Qars, Bursa, Ordu, Ankara, Elağız,  Eskişehir, Sumqayıt şəhəri ilə Ceyhan, Bakının Xətai rayonu ilə Tarsus, Nəsimi rayonu ilə İzmit, Şəki  şəhəri ilə Meram, Mingəçevir şəhəri ilə Gölbaşı, Şamaxı və Şərur şəhərləri ilə İğdır qardaşlaşmış şəhərlərdir. Azərbaycan və Türkiyənin bələdiyyə orqanları arasındakı münasibətlər  müxtəlif konfranslar və sərgilər çərçivəsində də inkişaf edir. Təqdirəlayiq haldır ki, Türkiyə bələdiyyələri bu cür tədbirləri yalnız öz ərazilərində deyil, hətta xarici dövlətlərdə keçirmək təşəbbüsü ilə çıxış edirlər"".
Ə. Həsənov diqqətə çatdırıb ki, 1918-ci ildə Azərbaycanda erməni-daşnak silahlı birləşmələrinə qarşı döyüşlərdə şəhid olmuş türk əsgərlərinin  müxtəlif şəhərlərdəki məzarları üzərində xatirə abidələri yenidən tikilib və yaxud  təmir olunub: ""Hər il sentyabrın 15-də türk əsgərlərinin xatirəsinə ucaldılmış “Türk Şəhidliyi” abidəsi önündə anım mərasimləri  keçirilir"".
Adana Böyükşəhər Bələdiyyəsinin sədri, Çukurova  Bələdiyyələr Birliyinin sədri Hüseyn Sözlü deyib ki, Azərbaycana səfərdə məqsəd Cəbrayıl rayonunun Cocuq Mərcanlı kəndinə baş çəkməkdir: ""Türkiyə prezidenti Azərbaycanla münasibətlərə xüsusi önəm verir. Biz Azərbaycanla münasibətləri daha da inkişaf etdirmək istəyirik. İqtisadi əməkdaşlığı və mədəni əlaqələri daha yüksək səviyyəyə qaldırmalıyıq"".
Bakıda əhaliyə xidmət edən müasir avtobusların olduğunu müşahidə etdiklərini, bunun sevindirici olduğunu söyləyən H. Sözlü Türkiyədə bir çox tanınmış şirkətlərin avtobuslarının istehsal olunduğunu, bu avtobusların Azərbaycana da ixrac edilə biləcəyini söyləyib: ""Dağlıq Qarabağ Azərbaycan qədər Türkiyənin də məsələsidir. Dağlıq Qarabağ məsələsinin Türkiyə qədər digər qardaş türk ölkələrin - Qazaxıstanın, Özbəkistanın, Türkmənistanın, Qırğızıstanın da məsələsini olmaq istərdik"".
H. Sözlü neftin bir çox ölkələr üçün bir problem qaynağı olduğunu bildirib: ""Ancaq bu gün Bakı-Tbilisi-Ceyhan neft kəməri ilə Türkiyə üzərindən nəql edilən neft Azərbaycan xalqına mənfəət gətirir. Biz hər zaman Azərbaycan xalqının yanındayıq"".
Ə. Həsənov Azərbaycan və Türkiyənin yerli icra orqanlarının, bələdiyyələrinin əməkdaşlığının vacib olduğunu vurğulayıb.
N.O.
www.oxu.az
"
"Prezident şahmat üzrə Avropa çempionları ilə görüşdü - FOTO + YENİLƏNİB“Azərbaycan növbəti böyük uğura imza atıb. Bu dəfə idmanın şahmat növündə, intellektual idman növündə qazanılmış qələbə xüsusi əhəmiyyət kəsb edir. Azərbaycan komandası Avropa çempionatında birinci yer tutub və çempion olub. Bu möhtəşəm qələbə münasibətilə şahmatçıları, məşqçiləri, federasiyanı ürəkdən təbrik edirəm. 
Bu, bütün Azərbaycan xalqını sevindirən qələbədir. Şadam ki, bu, artıq birinci qələbə deyil, bu, üçüncü qələbədir. Yəni, üç dəfə Azərbaycan şahmatçıları Avropada birinci yeri tutublar. Bu, onu göstərir ki, budəfəki qələbə də təsadüfi qələbə deyil, bu, təbii qələbədir. Bu qələbə Azərbaycan xalqının istedadına, intellektinə əsaslanan qələbədir”.
Oxu.Az-ın məlumatına görə, bunu Azərbaycan Respublikasının Prezidenti İlham Əliyev şahmat üzrə Avropa komanda çempionatının qaliblərindən ibarət nümayəndə heyəti ilə görüşü zamanı deyib.
“Gərgin mübarizədə bizim şahmatçılarımız Azərbaycan xalqının intellektual potensialını bütün Avropaya və eyni zamanda, dünyaya bir daha nümayiş etdirdilər. Mən sizi dəvət etdim ki, bu qələbə münasibətilə sizi şəxsən təbrik edim. Bilirəm ki, siz bu gecə Bakıya böyük qələbə ilə, kuboklarla qayıtmısınız və bütün Azərbaycan xalqını sevindirmisiniz.
Şahmatın Azərbaycanda inkişafı çox sürətlə gedir. Bilirsiniz ki, bölgələrdə müasir şahmat məktəbləri, şahmat evləri yaradılır. Biz vaxtilə ulu öndər Heydər Əliyev tərəfindən qoyulmuş ənənəni bərpa etmişik. O vaxt – 1970-1980-ci illərdə demək olar ki, bütün bölgələrimizdə müasir şahmat məktəbləri açılmışdır. Əfsuslar olsun ki, 1990-cı illərin əvvəllərində onların bir çoxu bağlanmış, yaxud da ki, təyinatı dəyişirilmişdir, özəlləşdirməyə açılmışdır. İndi onların bir çoxunda digər obyektlər yerləşir. Biz isə bütün bölgələrdə yeni şahmat evlərinin, məktəblərinin tikintisi ilə bağlı çox ardıcıl iş aparırıq. Bölgələrdə yerləşən şahmat evlərinin bir çoxunun açılışında mən şəxsən iştirak etmişəm. Əlbəttə ki, Bakıda böyük şahmat mərkəzinin yaradılması gündəlikdə duran vacib məsələlərdən biridir. Əminəm ki, biz yaxın gələcəkdə bunu da edəcəyik.
Eyni zamanda, Azərbaycanda beynəlxalq yarışlar mütəmadi qaydada keçirilir. Vüqar Həşimovun adını daşıyan beynəlxalq turnir artıq dünya miqyasında çox mötəbər bir yarış kimi qiymətləndirilir. Əlbəttə ki, dünyanın aparıcı şahmatçılarının bu turnirdə iştirakı bunun səviyyəsini göstərir. Biz hamımızın iştirak etdiyimiz Ümumdünya Şahmat Olimpiadasını da xatırlayırıq. Bu da çox möhtəşəm idman yarışı idi. Demək olar, Yay Olimpiya Oyunlarından sonra ölkələrin sayına görə bəlkə də ikinci bir tədbir idi ki, yüksək səviyyədə keçirilmişdir. Azərbaycanda belə bir tədbirin keçirilməsi əlbəttə ki, bizim şahmat sahəsində əldə etdiyimiz uğurların təzahürüdür.
Bu dəfə isə Azərbaycan komandası bir daha bizi sevindirdi. Komandamızın iştirakçıları, onların hamısı gənclərdir, gənc nəsildir, müstəqillik dövründə yetişmiş şahmatçılardır. Bu qələbə doğrudan da həm müstəqilliyimizin uğurlu inkişafını və həm də ölkəmizin intellektual səviyyəsini göstərir. Azərbaycan Olimpiya Oyunlarında, Avropa və İslam Həmrəyliyi Oyunlarında artıq dünyada sübut edib ki, böyük idman dövlətidir. Biz Bakıda keçirilmiş Avropa Oyunlarında ikinci, İslam Həmrəyliyi Oyunlarında isə birinci yerə layiq görüldük. Yay Olimpiya Oyunlarında isə medalların sayına görə biz dünya miqyasında 14-cü yerdəyik. Bu, tarixi nailiyyətdir, tarixi qələbədir. Bu qələbə - şahmat sahəsində əldə edilmiş qələbə onu göstərir ki, xalqımızın, eyni zamanda, çox güclü intellektual potensialı var. Bu, əlbəttə ki, ölkəmizi və xalqımızı fərqləndirən amillərdən biridir. Həm döyüş idman növlərində, eyni zamanda, komanda idman növlərində də uğurlarımız var. İntellektual idman növündə - şahmatda bu qələbə doğrudan da bizim hamımızı çox sevindirir.
Mən xarici mətbuatı da izləmişəm. Bilirəm ki, bu qələbə xarici mətbuatda çox geniş işıqlandırılmışdır. Avropa qitəsində şahmat sahəsində birinci olmaq, özü də üçüncü dəfə birinci olmaq doğrudan da böyük tarixi qələbədir.
Mən sizi dəvət etdim ki, şəxsən sizi təbrik edim. Əvvəlki illərdə bizim görüşlərimiz çox olmuşdur. Siz bu binada dəfələrlə olmusunuz. Sizin Ulu Öndərlə şəkliniz bütün bölgələrdə şahmat evlərinin divarında asılıbdır və bu, gənc uşaqlar üçün də bir nümunədir. Mən də bölgələrdə o şahmat məktəblərinin açılışında uşaqlarla görüş əsnasında həmişə deyirəm ki, siz də bizim tanınmış şahmatçılar kimi olmalısınız, dünya miqyasında qələbə qazanmalısınız, xalqımızı sevindirməlisiniz və Azərbaycanı təbliğ etməlisiniz. Sizin indiki qələbəniz də əminəm ki, şahmatın Azərbaycanda populyarlaşmasında öz müsbət rolunu oynayacaq, şahmat bölmələrinə axın daha da güclənəcək.
Bu, sizin ümumi qələbənizdir. Sizi təbrik edirəm, sizə yeni uğurlar və qələbələr arzulayıram”, - deyə prezident bildirib.
12:37
Azərbaycan Respublikasının prezidenti İlham Əliyev noyabrın 8-də şahmat üzrə Avropa komanda çempionatının qaliblərindən ibarət nümayəndə heyətini qəbul edib.
Bu barədə Oxu.Az dövlət başçısının rəsmi saytına istinadən xəbər verir. 


























N.O.
www.oxu.az
"
"Azərbaycan Şahmat Federasiyasına 1 milyon manat ayrılıbAzərbaycan prezidenti İlham Əliyev Azərbaycan şahmatçılarının Avropa komanda çempionatında qalib olması haqqında sərəncam imzalayıb.
Oxu.Az-ın məlumatına görə, Azərbaycan Şahmat Federasiyasına 2017-ci il dövlət büdcəsində nəzərdə tutulmuş Prezidentin ehtiyat fondundan 1 milyon manat ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
N.О.
www.oxu.az
"
"İlham Əliyev: Kifayət qədər neftimiz var, heç kim narahat olmasın - YENİLƏNİB“Azərbaycan neftin vətənidir, Azərbaycanda bunu hər kəs bilir. İndi dünya ictimaiyyəti də bunu bilir ki, dünyada sənaye üsulu ilə ilk dəfə neft 1846-cı ildə Azərbaycanda çıxarılmışdır və o vaxt Azərbaycan dünya neftinin əsas hissəsini təmin edirdi. Tarixdə ilk dəfə olaraq XX əsrin ortalarında dənizdə də neft Azərbaycan neftçiləri tərəfindən çıxarılmışdır və bu da tarixi hadisədir. Azərbaycan neftçiləri sovet dövründə Xəzərin bütün neft-qaz yataqlarının aşkar olunmasında əsas rol oynamışlar, Rusiya Federasiyasında yeni neft yataqlarının kəşfində onların rolu çox böyükdür. Təsadüfi deyil ki, “İkinci Bakı”, “Üçüncü Bakı” adlandırılan yerlər var ki, bu yerlər Azərbaycan neftçilərinin adı ilə bağlıdır. Neftçilərimiz xarici ölkələrdə də işləyirdi, oraya ezam olunmuşdular. Əlbəttə ki, bu, Azərbaycanda neft sənayesində çalışan insanların peşəkarlığını, fədakarlığını göstərir”.
Oxu.Az-ın məlumatına görə, bunu Azərbaycan prezidenti İlham Əliyev Azərbaycanda iki milyard ton neft hasil olunması münasibətilə təntənəli mərasimdə çıxış edərkən deyib.
“Azərbaycan dünyada neft ölkəsi kimi tanınır. Bu gün isə qaz ölkəsi kimi tanınır. Müstəqillik dövründə bu istiqamətdə çox önəmli addımlar atılmışdır. Sovet dövründə də Azərbaycan neftçiləri Sovet İttifaqının ümumi inkişafına çox böyük töhfələr vermişlər. O vaxt Azərbaycan müttəfiq respublikalar arasında ikinci respublika idi ki, donor kimi tanınırdı. Yəni, biz ümumittifaq büdcəsinə daha çox vəsait ayırırdıq, nəinki alırdıq. Əlbəttə ki, Azərbaycan neftçilərinin bu sahədə payı çox böyük idi.
1971-ci ildə ulu öndər Heydər Əliyevin iştirakı ilə Azərbaycanda 1 milyardıncı ton neftin hasilatının qeyd edildiyi təntənəli mərasim keçirilmişdir. 1970-1980-ci illərdə Heydər Əliyev Azərbaycan Respublikasının ümumi inkişafına çox böyük töhfə vermişdir, o cümlədən neft sənayesinin inkişafı üçün çox böyük addımlar atılmışdır. O vaxt neft hasilatının artırılması, yeni qurğuların işə düşməsi, dərin özüllər zavodunun məhz Azərbaycanda tikilməsi, neftayırma zavodunun rekonstruksiyası və digər önəmli hadisələr Azərbaycanın neft potensialını böyük dərəcədə möhkəmləndirmişdir. O illərdə yaradılmış potensial, xüsusilə dərin özüllər zavodunun fəaliyyəti bu gün də bizim neft potensialımızı gücləndirir. Əgər vaxtilə bu zavod Azərbaycanda yox, başqa bir yerdə tikilsəydi, o zaman bizim müstəqillik dövründə xarici tərəfdaşlarla işlərimiz ləng gedə bilərdi. Dərin özüllər zavodu bugünkü bizim neft strategiyamızın həyata keçirilməsində xüsusi rol oynayır.
Heydər Əliyev Azərbaycandan gedəndən sonra bütün sahələrdə olduğu kimi, neft-qaz sahəsində də tənəzzül yavaş-yavaş özünü büruzə verməyə başlamışdı və 1990-cı illərin ərəfəsində artıq neft hasilatı ilə bağlı problemlər yaradılmışdı. Müstəqilliyimizin ilk illərində bu problemlər daha da dərinləşdi. Müstəqilliyimizin ilk illəri bizim üçün çox ağır keçirdi, ölkə idarəolunmaz vəziyyətə düşmüşdü. Ölkəni idarə edənlər öz məsuliyyətini dərk edə bilmədilər, səriştəsiz, bir çox hallarda savadsız kadrlar qabağa çəkildi, ölkə xaosa büründü, anarxiya hökm sürürdü, Bakıda və digər şəhərlərdə qanunsuz silahlı birləşmələr meydan oxuyurdu və bütün bu xoşagəlməz hadisələr nəticədə vətəndaş müharibəsinə gətirib çıxardı. Yenə də Heydər Əliyev öz tarixi missiyasını icra etdi. Azərbaycanı bu böyük bəlalardan qurtardı, Azərbaycana sabitlik gətirdi, Azərbaycan inkişaf yoluna qədəm qoydu. Məhz 1993-cü ildən başlayaraq Azərbaycan bu günə qədər inkişaf yolu ilə gedir.
Ancaq Azərbaycan iqtisadiyyatına, Azərbaycan sənayesinə, o cümlədən neft sənayesinə vurulmuş zərbələr də çox ağır idi. Bugünkü mərasimdə Azərbaycanın tanınmış neftçiləri, veteranlar, o illəri yaxşı xatırlayan insanlar əyləşiblər. Onlar çox yaxşı bilirlər ki, Azərbaycan neft sənayesinin 1990-cı illərin əvvəlində vəziyyəti necə idi. Bu vəziyyətdən biz çıxış yolu axtarmalı, tapmalı idik və Heydər Əliyev neft strategiyası yeganə çıxış yolu idi. 1994-cü ildə “Əsrin kontraktı”nın imzalanması bu sahədə dönüş yaratdı. “Əsrin kontraktı”nın imzalanması tarixi hadisədir. O vaxt Azərbaycan gənc müstəqil dövlət idi və bayaq qeyd etdiyim kimi, çox ağır çağırışlarla üz-üzə qalmışdı, iqtisadiyyat demək olar ki, tamamilə dağıdılmışdı, sənaye istehsalı iflic vəziyyətdə idi, inflyasiya min faizlərlə ölçülürdü, kütləvi işsizlik hökm sürürdü, yoxsulluq dərəcəsi artırdı. Belə bir vəziyyətdə Azərbaycana xarici sərmayəni gətirmək doğrudan da böyük müdriklik və uzaqgörənlik tələb edirdi və Heydər Əliyev neft strategiyası bax, bu çağırışlara cavab verdi. Xarici tərəfdaşlarla 1994-cü ildə imzalanmış “Əsrin kontraktı” bizim üçün bir çıxış yolu idi, bizə bir güc verdi, nəfəs verdi, investisiya gətirdi. Azərbaycan dünyada özünü tanıtdıra bilmişdir. Azərbaycana, ilk növbədə, ölkəmizin neft-qaz sektoruna böyük şirkətlər tərəfindən maraq artmışdır və bu maraq praktiki işlərə gətirib çıxarmışdır.
Mən o illəri yaxşı xatırlayıram. Dövlət Neft Şirkətinin bir qrup rəhbər işçisi 1994-cü ildə danışıqlar aparmaq üçün Amerikanın Hyuston şəhərinə ezam edilmişdi. Orada bir aydan çox danışıqlar aparıldı. Xoşbəxt müəllim o danışıqların çox fəal iştirakçısıdır. Bu danışıqlar nəticəsində sentyabr ayında kontrakt imzalandı. Bu kontrakt o vaxt üçün ən məqbul və əlverişli şərtlərlə imzalanmışdı. Biz bunu elə o vaxt - 1994-cü ildə deyirdik. O vaxt bizdə kontraktın şərtlərini təhlil edə biləcək mütəxəssislər demək olar ki, yox idi. Ancaq biz deyirdik və bilirdik ki, Azərbaycanın maraqları maksimum dərəcədə təmin edildi və bugünkü reallıq onu göstərir.
Bu gün bu kontrakt qüvvədədir. Kontrakt nəticəsində Azərbaycana milyardlarla dollar sərmayə qoyulubdur. Kontraktın icrası nəticəsində minlərlə, on minlərlə Azərbaycan mütəxəssisi təlim alıb, təhsil alıb və bu gün konsorsiumun işçilərinin mütləq əksəriyyəti Azərbaycan vətəndaşlarıdır. Kontrakt nəticəsində Azərbaycanda böyük infrastruktur layihələri, böyük tikinti işləri icra edilib və ölkə iqtisadiyyatı milyardlarla, on milyardlarla dollar gəlir gətiribdir.
1994-cü il Azərbaycanın neft sənayesində dönüş nöqtəsi idi, “Əsrin kontraktı”nın tarixi əhəmiyyəti artıq həyatda özünü sübut etdi və eyni zamanda, bu, bir yol açdı. Göstərdi ki, gənc müstəqil dövlət olan Azərbaycan xarici tərəfdaşlarla düzgün iş qura, öz milli maraqlarını müdafiə edə bilər. Beləliklə, bizə olan maraq artdı, maraq artdıqca ölkəmizə sərmayə qoyuluşu da artmağa başladı. Bir çox kontraktlar imzalanmışdır, mən onların arasında “Şahdəniz” kontraktını xüsusilə qeyd etməliyəm. 1996-cı ildə imzalanmış bu kontrakt indi Azərbaycanın və Avropanın enerji təhlükəsizliyinin təmin edilməsində müstəsna rol oynayır.
Neftçilər yaxşı bilirlər ki, o vaxt prinsipcə qaz yataqlarına dünyada o qədər də böyük maraq göstərilmirdi. Çünki bu, aşağıgəlirli sahə hesab olunurdu və o vaxt enerji təhlükəsizliyi haqqında, ümumiyyətlə, söhbət aparılmırdı. “Şahdəniz” yatağının müxtəlif parametrləri təhlil edilərkən bir sıra mütəxəssislər bəzən belə qənaətə gəlirdilər ki, bu, iqtisadi cəhətdən o qədər də çox cəlbedici layihə deyil. Ancaq həyat onu göstərdi ki, bu, iqtisadi cəhətdən çox cəlbedici layihədir və bu layihə ölkəmizin iqtisadi, siyasi potensialının güclənməsində çox müsbət rol oynamışdır.
Bu gün Azərbaycan dünyada neft və qaz hasil edən ölkə kimi tanınır. Bizim dünyadakı rolumuz, gücümüz artır və bunun təməlində Heydər Əliyev neft strategiyası dayanır. 1990-cı illərdə neft sənayesi ilə bağlı bir çox tarixi hadisələr baş verdi. Mən xüsusilə, Bakı-Tbilisi-Ceyhan neft kəmərinin işə düşməsini qeyd etməliyəm. Ulu öndər Heydər Əliyev öz əlləri ilə bu kəmərin təməlini qoydu və 2006-cı ildə biz bu kəməri istifadəyə verdik. 2007-ci ildə Bakı-Tbilisi-Ərzurum qaz kəməri işə düşdü ki, bu gün bizim qaz ixracımızın əsas infrastruktur layihəsidir və bu kəmər əsasında bu gün Cənubi Qafqaz, Cənub Qaz Dəhlizi layihələri icra edilir. 1990-cı illərdə Bakı-Novorossiysk və Bakı-Supsa neft kəmərlərinin biri təmir olundu, digəri yenidən tikildi. Yəni, o vaxt neft infrastrukturunun əsası qoyuldu və 2000-ci illərdə də bu proses davam etdirildi.
Hazırda Bakıda ən müasir qazma qurğuları, platformalar inşa edilir. “Şahdəniz-2” üçün bütün tikinti işləri Azərbaycanda icra edilmişdir. Azərbaycanın minlərlə, bəlkə də on minlərlə vətəndaşı bu işlərə cəlb edilmişdir. Dünyanın ən böyük neft-qaz terminalı – Səngəçal terminalı da bizim böyük sərvətimizdir. Neft əməliyyatlarının aparılması üçün bizim gəmiqayırma zavodumuzda istənilən növ gəmilər istehsal olunur. Onlardan biri, - bu nəhəng gəmiyə “Xankəndi” adını vermişik, - bu yaxınlarda istifadəyə verildi.
Bir sözlə, bu gün “Əsrin kontraktı”nın nəticələri sadəcə olaraq Neft Fonduna gələn gəlirlərlə ölçülmür. Bunun çox geniş və çox böyük təsiri olub və bu gün də var. Biz “qara qızıl”ı insan kapitalına çevirə bildik. Biz neft gəlirlərimizdən çox səmərəli şəkildə istifadə etdik və bu gün dünya miqyasında bu, xüsusilə qeyd edilir. Bir çox ölkələrin zəngin neft yataqları var, ancaq o ölkələr səfalət içindədir, yoxsulluq şəraitində yaşayırlar. O ölkələrdə sabitlik pozulur, neft o ölkələrə fəlakət gətirir. Azərbaycanda isə neft rifah, inkişaf, sabitlik, güc gətirir. Bu gün bizim müstəqil ölkə kimi yaşamağımızda, iqtisadi potensialımızın formalaşmasında neft-qaz amili çox böyük rol oynayır. Bunu hər kəs bilməlidir.
Azərbaycanın timsalında, eyni zamanda, göstərilir ki, dövlət və xarici sərmayədarlar birlikdə necə iş qurmalıdırlar? Bu iş hansı prinsiplər əsasında qurulmalıdır? Burada da Azərbaycan bir nümunədir. Çünki biz tərəfdaşlarımızla, xüsusilə əsas strateji investor olan BP şirkəti ilə çox sağlam zəmində, qarşılıqlı dəstək, qarşılıqlı inam, qarşılıqlı maraqlar əsasında əməkdaşlıq qurmuşuq. Həm investorlar, Azərbaycana milyard dollarlarla vəsait qoyan konsorsiumlar, həm də Azərbaycan dövləti böyük gəlir əldə edir. Burada hər iki tərəf fayda götürür və uğurlu əməkdaşlığın təməlində məhz bu, dayanır.
Mən bu gün BP şirkətinin Azərbaycandakı fəaliyyətini xüsusilə qeyd etmək istərdim. İyirmi üç ildir ki, BP bizim tərəfdaşımızdır və aparıcı layihələrimizdə bizimlə bərabər çox fəal rol oynayır. Demək istəyirəm ki, bütövlükdə çıxarılmış 2 milyard ton neftin təxminən 700 milyon tonu müstəqillik dövründə, onun 460 milyon tonu isə konsorsium tərəfindən hasil edilib. Ona görə, qoy, bizim ictimaiyyət bir daha bilsin ki, xarici tərəfdaşlar, xüsusilə BP şirkəti Azərbaycanın inkişafında, Azərbaycanın iqtisadi potensialının güclənməsində nə qədər böyük rol oynamışdır. Bir daha demək istəyirəm ki, bunun da təməlində dövlətlə xarici tərəfdaşlar arasındakı əməkdaşlıq dayanır.
BP-SOCAR əməkdaşlığı bu gün bir çox ölkələr üçün nümunədir. “Əsrin kontraktı”, “Şahdəniz” yatağı üzrə imzalanmış və icra edilən kontrakt, eyni zamanda, Dövlət Neft Şirkətini böyük beynəlxalq şirkətə çevirib. Yəni, bir neçə il bundan əvvəl mənim tərəfimdən qarşıya məqsəd qoyulmuşdur ki, SOCAR böyük beynəlxalq neft şirkətinə çevrilməlidir. Biz bu məqsədlə SOCAR-ın fəaliyyətini genişləndirdik, bir çox müəssisələr SOCAR-a verildi. Bu gün həm ölkə daxilində, həm xaricdə Azərbaycan Dövlət Neft Şirkətinin çox böyük fəaliyyəti var. Bizim xaricə qoyduğumuz investisiyalar milyard dollarla ölçülür. Təkcə Türkiyədəki layihələrə 20 milyard dollara yaxın sərmayə qoyulması nəzərdə tutulub ki, onun təxminən yarısı artıq yatırılıb. Digər ölkələrdə, Avropa ölkələrində, yaxın qonşuluqda SOCAR-ın çox böyük işləri, sərmayəsi var. Azərbaycan dövləti SOCAR-ın fəaliyyətini dəstəkləyir. Bu, bizim iqtisadi gücümüzü artırır, bizə gələcəkdə yeni mənbələrdən böyük həcmdə valyuta axını da təmin ediləcəkdir. Mən hazırda ölkə daxilində icra edilən iki layihəni - SOCAR polimer və karbamid zavodlarının tikintisini qeyd etmək istərdim. Bu iki layihənin ölkəmizin qeyri-neft sektorunun inkişafında çox böyük əhəmiyyəti var. Hər iki layihə qrafik üzrə icra edilir və əminəm ki, gələn il istifadəyə veriləcək.
Beləliklə, Heydər Əliyev neft strategiyası bu gün yeni istiqamətlərlə zənginləşdirilmişdir. Bu strategiya bu gün Azərbaycanın ümumi inkişafına çox böyük dəstək verir. Hazırda biz yeni layihələr üzərində işləyirik. Bildiyiniz kimi, Cənub Qaz Dəhlizi uğurla icra edilir. Bu da dünya miqyasında nəhəng layihədir. Sərmayə qoyuluşu 40 milyard dollara bərabərdir və bütün işlər qrafik üzrə gedir. “Şahdəniz-2” və Cənubi Qafqaz kəməri demək olar ki, 100 faiz, TANAP 80 faizdən çox icra edilibdir. Beləliklə, biz “Cənub Qaz Dəhlizi” layihəsini də uğurla icra edirik, əminəm ki, tam icra edəcəyik.
Bu il “Əsrin kontraktı”nın uzadılması ilə bağlı yeni saziş imzalanmışdır. Bu da tarixi hadisədir. 2050-ci ilə qədər daha yaxşı şərtlərlə kontrakt imzalanıb. Bu kontraktın icrası nəticəsində Azərbaycana 3,6 milyard dollar sadəcə olaraq bonus şəklində veriləcəkdir. Dövlət Neft Şirkətinin payı 11 faizdən 25 faizə qaldırılıbdır. SOCAR, eyni zamanda, operator funksiyasını daşıyacaq və mənfəət neftinin 75 faizi 2050-ci ilə qədər, yəni, kontraktın bütün müddəti ərzində Azərbaycana qalacaq.
Bu, bir daha onu göstərir ki, bizim çox böyük və zəngin təbii resurslarımız var. Yaxşı yadımdadır ki, biz Bakı-Tbilisi-Ceyhan neft kəmərini inşa edərkən o vaxt işimizə maneçilik törətmək istəyən qüvvələr var idi. Bizə qarşı kampaniyalar, şər-böhtan kampaniyası aparılırdı. Ortaya süni bir ekoloji mövzu qoyulmuşdu ki, guya burada ekologiya pozulacaq. Halbuki, baxın, bu gün Bakının vaxtilə çirklənmiş yerlərində biz parklar saldıq, cənnət yaratdıq. Elə Bibiheybət yatağının - ən qədim neft yatağının əvvəlki görüntüləri necə idi, indiki görüntüləri necədir. Əvvəlki görüntülər bir fəlakət mənzərəsi idi. Bu gün isə bu, Bakının ən gözəl parklarından biridir. Yəni, biz ekoloji vəziyyətin yaxşılaşdırılmasına da çox böyük vəsait qoyuruq. Amma o vaxt bunu bəhanə gətirərək istədilər işimizi əngəlləsinlər.
İkinci bir mövzu neft ehtiyatları ilə bağlı idi. Deyirdilər ki, Azərbaycanda neft yoxdur, Bakı-Tbilisi-Ceyhan kəmərini tikmək lazım deyil, bu, heç vaxt özünü doğrultmayacaq. Bax, biz artıq 1997-ci ildən başlayaraq konsorsiumla birlikdə 20 il ərzində nefti hasil edirik. Qeyd etdiyim kimi, konsorsium ancaq “Azəri-Çıraq-Günəşli”dən 460 milyon ton neft hasil edib. Lakin bundan da çox təsdiqlənmiş ehtiyat var. Kontraktın 2050-ci ilə qədər uzadılması onu göstərir ki, bizim kifayət qədər neftimiz var, qoy, heç kim narahat olmasın. Eyni mövzunu qazla bağlamaq istəyirdilər, yenə də bədxahlar, bizi istəməyən qüvvələr şayiə yayırdılar ki, Azərbaycanda qaz yoxdur. Ancaq bu gün “Şahdəniz-2” layihəsi reallıqdır. Qeyd etməliyəm ki, bizim təsdiq edilmiş, dəqiqləşdirilmiş neft ehtiyatlarımız 1,5 milyard tondur, proqnoz isə 2 milyard tondur. Təsdiq edilmiş qaz ehtiyatlarımız 2,6 trilyon kubmetrdir, proqnoz təqribən 3-4 trilyon kubmetrə bərabərdir. “Azəri-Çıraq” yatağının işlənilməsi onu göstərir ki, biz həmişə çox konservativ rəqəmlər ortaya qoyuruq. Mən yaxşı xatırlayıram ki, 1994-cü ildə kontrakt imzalananda “Azəri-Çıraq-Günəşli” yataqlarının ehtiyatları 511 milyon tona bərabər səviyyədə hesablanmışdı. Hətta mən o vaxt Dövlət Neft Şirkətində gənc bir işçi kimi təəccüb edirdim ki, bunu necə dəqiqliklə hesablaya bilərlər – 511. Niyə 510 yox, 512 yox, 511? Əlbəttə ki, bu, bir şərti rəqəm idi. Ancaq bugünkü hesablamalar onu göstərir ki, yataqların ehtiyatı minimum ən azı iki dəfədən çoxdur. Çünki o 511 şərti rəqəminin 462-si artıq çıxarılıb. 2050-ci ilə qədər də, görün, nə qədər neft olacaq?
Ona görə əminəm ki, bizim proqnozlarımız həyatda öz təsdiqini tapacaq. Çünki mövcud ehtiyatların qiymətləndirilməsini biz çox konservativ şəkildə aparırıq. “Azəri-Çıraq-Günəşli” yatağı minimum 2050-ci ilə qədər işləyəcək. “Şahdəniz” yatağı əminəm ki, minimum 100 il bundan sonra fəaliyyət göstərəcək. Hazırda biz Abşeron yatağından yaxın gələcəkdə qaz hasilatını gözləyirik. “Ümid”, “Babək” yataqlarının çox böyük perspektivləri var. Gələn ildən Dövlət Neft Şirkəti bu yataqlarda da çox fəal iş aparacaqdır. Müəyyən işlər aparılır. Daha da böyük həcmdə işlər aparılacaqdır.
Bizim maliyyə vəziyyətimiz çox sabitdir, çox müsbətdir. Heç bir problemimiz yoxdur. Bu məsələdə də bədhaqlar bizi gözdən salmağa çalışırlar ki, guya Azərbaycanın maliyyə vəziyyəti yaxşı deyil. Bizim maliyyə vəziyyətimiz bir çox ölkələr üçün nümunə ola bilər. Biz ancaq bu ilin doqquz ayında valyuta ehtiyatlarımızı 4,5 milyard dollar artırmışıq. İlin sonunadək hələ nə qədər artacaqdır. Bizim xarici borcumuz ümumi daxili məhsulun 18 faizini təşkil edir. Bu, bir çox ölkələr üçün arzuolunan, möcüzə kimi səslənən bir rəqəmdir. Bizim iqtisadi uğurlarımızı aparıcı iqtisadi Forum olan Davos qiymətləndirir. Dünya miqyasında 35-ci yerdəyik. Bizim heç bir maliyyə problemimiz, çətinliyimiz yoxdur. Neft sənayesinə gələn il də böyük vəsait ayrılacaq. Əlbəttə, Dövlət Neft Şirkəti özü də pul qazanır. Ancaq dövlət həmişə bu şirkəti dəstəkləyir və dəstəkləməlidir. Çünki bu, bizim strateji aktivimizdir, strateji sərvətimizdir.
Bu gün Azərbaycan enerji təhlükəsizliyi məsələlərini tam şəkildə təmin edib. Biz vaxtilə xaricdən qaz alırdıq, indi xaricə satırıq. Elektrik enerjisi alırdıq, indi onu satırıq. İndi nefti satırıq, neft məhsullarını satırıq. Biz böyük həcmdə qaz satacağıq və ölkəmizə daha çox pul gələcək. Biz bu vəsaitdən də çox səmərəli və şəffaf şəkildə istifadə edirik. Bildiyiniz kimi, neftdən əldə olunan bütün gəlirlər Dövlət Neft Fondunda şəffaf şəkildə saxlanılır. Bu da beynəlxalq auditdən keçən, dünyanın ən şəffaf neft fondlarından biridir. Biz o vəsaiti ölkə üçün vacib olan layihələrə ayırırıq. Həm ehtiyatı artırırıq, həm ən vacib sosial və infrastruktur layihələrinə bu vəsaitdən istifadə edirik. Əlbəttə ki, Azərbaycan Milli Məclisi bu xərcləri təsdiq edəndən sonra. Onların arasında köçkünlərin problemlərinin həllidir, - 100-ə yaxın şəhərcik salınıb, - məktəblərdir, infrastruktur layihələridir, əlbəttə ki, neft sənayesinin inkişafı ilə bağlı olan layihələrdir, xüsusilə nəhəng qazma qurğusunun tikintisi də Dövlət Neft Fondunun xətti ilə maliyyələşdirilmişdir. Bakı-Tbilisi-Qars dəmir yolu məhz o mənbədən maliyyələşdirilmişdir.
Biz bu yaxınlarda Bakı-Tbilisi-Qars dəmir yolunun açılışını qeyd etdik. Bu, böyük tarixi nailiyyətdir. Bu dəmir yolunun istifadəyə verilməsi Azərbaycan xalqı və dövləti qarşısında tarixi xidmətdir. Biz bunu bu gün də bilirik, bunu gələcəkdə də hər kəs daha çox görəcək və hiss edəcək. Bunun da maliyyə mənbəyi haradan gəlib? Dövlət Neft Fondundan. Dövlət Neft Fonduna haradan gəlib? Neftçilərin zəhməti hesabına. Əgər Bakı-Tbilisi-Ceyhan, Bakı-Tbilisi-Ərzurum tikilməsə idi, o dəhliz açılmasa idi, vəsaitimiz olmasa idi biz bunu necə tikə bilərdik? Mən prezident vəzifəsinə seçiləndən demək olar ki, dərhal sonra bu layihə ilə məşğul olmağa başlamışam. Görürdüm ki, burada böyük çətinliklər var. İlk növbədə, maliyyə çətinliyi və texniki məsələlərin həlli. Çünki ölkələr arasında bir çox razılaşmalar əldə olunmalı idi. O vaxt biz bunu həll etdik. Bu layihə ilə bağlı siyasi əngəllər törədilməyə başlandı. Əgər maliyyə imkanlarımız olmasa idi, biz Bakı-Tbilisi-Qarsı hansı pulla tikə bilərdik? Çünki bu yolun böyük hissəsi Azərbaycan ərazisindən keçir – 504 kilometr. Gürcüstan ərazisindən 200 kilometrdən çox hissəsi keçir ki, orada da maliyyə və texniki məsələləri Azərbaycan həll edir. Yolun uzunluğu təxminən 850 kilometrə yaxındır. Yəni, ancaq səmərəli fəaliyyət nəticəsində, şəffaf Neft Fondunda saxlanılan vəsait hesabına və neftçilərin zəhməti sayəsində biz buna nail ola bilmişik.
Bu gün Azərbaycan çiçəklənən bir dövlətdir. Hara baxsan göz oxşayır. Bakı dünyanın ən gözəl şəhərlərindən biridir. Bizim bütün şəhərlərimiz abadlaşır. Əsrlər boyu insanları incidən bütün problemlər həll olunur. Qazlaşdırma, içməli su, elektrik, yollar – biz bunu nəyin hesabına edirik? Gəlirlər hesabına. Gəlirlərin əsas mənbəyi haradır? Azərbaycan neftçilərinin zəhməti hesabına çıxarılan neftdir. Azərbaycan vətəndaşları bunu həmişə bilməlidirlər. Biz bu gün haqlı olaraq qeyri-neft sektorundan danışırıq və bu sahədə böyük işlər görülür. Dayanıqlı inkişaf üçün qeyri-neft sektoru inkişaf etməlidir. Çünki bu, ölkə iqtisadiyyatının şaxələndirilməsinə xidmət göstərir və bu sahədə çox böyük nailiyyətlər var. Mən dəfələrlə demişəm ki, prioritet istiqamət qeyri-neft sektorudur. Nə üçün? Çünki mən hesab edirəm ki, neft-qaz sektorunda əldə edilmiş bütün nəticələr proqram üzrə gedir və nəyi əldə etmək istəmişiksə, onu da əldə etmişik. Bir dənə də olsun icra edilməmiş və qrafikdən çıxmış layihə yoxdur. Ona görə təbii ki, qeyri-neft sektoru prioritetdir. Ancaq ölkə iqtisadiyyatı, ölkəmizin gələcək inkişafı üçün neft sənayesi, neft-qaz sektoru həmişə həlledici rol oynayacaq.
Biz bu gün iqtisadi müstəqilliyi təmin etmişik. İqtisadi müstəqillik siyasi müstəqilliyin əsasıdır. Əgər biz kimdənsə asılı olsaq, heç vaxt müstəqil siyasət apara bilmərik, heç vaxt öz prinsipial mövqeyimizi indiki qədər ifadə edə bilmərik. İqtisadi müstəqillik siyasi müstəqilliyə gətirib çıxardı ki, bu gün Azərbaycan dünya miqyasında müstəqil siyasət aparan nadir ölkələrdən biridir. İqtisadi müstəqillik isə neftçilərin zəhməti hesabına təmin edilir. Ona görə hər kəs bilməlidir ki, hələ uzun illər bundan sonra ölkəmizin neft-qaz sektoru bizim üçün əsas dayaq olacaqdır. Ona görə Azərbaycan dövləti və neftçilər bundan sonra da bütün səylərini qoymalıdırlar ki, biz bu sektoru inkişaf etdirək.
Bir milyardıncı ton neftin hasil edilməsi münasibətilə 1971-ci ildə Heydər Əliyevin sədrliyi ilə Opera və Balet Teatrında təntənəli mərasim keçirilmişdir. Bu gün müstəqil Azərbaycanda, Ulu Öndərin adını daşıyan bu möhtəşəm Mərkəzdə biz 2 milyardıncı ton neftin hasilatını qeyd edirik. Müstəqillik ən böyük sərvətimizdir. Ancaq müstəqillik dövründə Azərbaycan böyük zirvələrə çata bildi. Ancaq müstəqillik dövründə xalq öz təbii sərvətlərinin sahibi oldu. Hesab edirəm ki, bugünkü mərasimin Ulu Öndərin adını daşıyan Mərkəzdə keçirilməsi həm təbiidir, - çünki bu, bizim əsas toplantı salonumuzdur, əsas mərkəzimizdir, - həm də rəmzi xarakter daşıyır. Çünki Heydər Əliyevin həm 1970-1980-ci illərdə, həm də 1990-cı illərdə göstərdiyi xidmətlər bu gün Azərbaycan reallıqlarını təmin edir. Biz isə öz növbəmizdə bundan sonra da Azərbaycanın neft-qaz sənayesinin inkişafı üçün əlimizdən gələni əsirgəməyəcəyik”, - deyə dövlət başçısı nitqini yekunlaşdırıb.
***
12:54
Bakıda Heydər Əliyev Mərkəzində bu gün  Azərbaycanda iki milyard ton neft hasil olunması münasibətilə təntənəli mərasim keçirilib.
Oxu.Az xəbər verir ki, Azərbaycan Respublikasının Prezidenti İlham Əliyev mərasimdə iştirak edib.
Dövlətimizin başçısı mərasimdə nitq söyləyib.
Sonra SOCAR-ın prezidenti Rövnəq Abdullayev, “28 May” Neft-Qaz Çıxarma İdarəsinin 10 saylı özülünün rəisi Qədim Əliyev, BP-nin Azərbaycan, Gürcüstan və Türkiyə üzrə regional prezidenti Qəri Counz, Bakı Ali Neft Məktəbinin birinci kurs tələbəsi Mahirə Əsədova, SOCAR-ın vitse-prezidenti Xoşbəxt Yusifzadə çıxış ediblər.
Prezident İlham Əliyevin Sərəncamı ilə Azərbaycan Respublikasının neft sənayesi sahəsində uzunmüddətli səmərəli fəaliyyətinə görə Xoşbəxt Yusifzadə birinci dərəcəli “Əmək” ordeni ilə təltif olunub.
Dövlətimizin başçısı ordeni Xoşbəxt Yusifzadəyə təqdim edib.
Sonda Azərbaycanın neft sənayesinin tarixinə həsr edilən videoçarx nümayiş olunub.
***
10:15
Hazırda Bakıda, Heydər Əliyev Mərkəzində Azərbaycanda iki milyard ton neft hasilatı münasibətilə təntənəli mərasim keçirilir.
Oxu.Az xəbər verir ki, Azərbaycan Respublikasının prezidenti İlham Əliyev mərasimdə iştirak edir.
N.O.
www.oxu.az
"
"Azərbaycan vəzifəli şəxslər cəzalandırılacaqPrezident İlham Əliyev Azərbaycan Respublikasının İnzibati Xətalar Məcəlləsində dəyişikliklər edilməsi haqqında qanunu təsdiqləyib.
Oxu.Az-ın xəbərinə görə, qanun vəzifəli şəxslərin cəzalandırılmasını nəzərdə tutur.
Məcəlləyə 528-1-ci (İctimai işlər növündə cəzanın və ya inzibati tənbehin icrası ilə bağlı vəzifələrin yerinə yetirilməməsi) maddə əlavə edilib.
Maddənin 1-ci bəndində deyilir: “İctimai işlər növündə cəzanın və ya inzibati tənbehin həyata keçiriləcəyi yerlərinin siyahısını və həmin işlərin həyata keçirilməsi üçün zəruri olan şəxslərin sayı barədə məlumatın vaxtında müvafiq icra hakimiyyəti orqanına göndərilməməsinə, yaxud ictimai işlərin həyata keçiriləcəyi yerlərlə bağlı sorğulara vaxtında cavab verilməməsinə görə vəzifəli şəxslər 400 manatdan 600 manatadək məbləğdə cərimə edilir”.
2-ci bənd isə belədir: “İctimai işlər növündə cəzanın və ya inzibati tənbehin icra edildiyi yerdə işəgötürən tərəfindən şəxs üçün müəyyən edilmiş işin yerinə yetirilməsinə nəzarət edilməməsinə, yaxud işlədiyi saatların uçotunun aparılmamasına və ya düzgün aparılmamasına, şəxsin ictimai işlərin yerinə yetirilməli olduğu vaxtların cədvəlinin tərtib edilməməsinə və ya bu cədvəlin icra məmuruna vaxtında göndərilməməsinə, habelə ictimai işlərin yerinə yetirilməsindən boyun qaçırma halları barədə icra məmuruna dərhal məlumat verilməməsinə görə vəzifəli şəxslər 600 manatdan 800 manatadək məbləğdə cərimə edilir.
İcra məmuru tərəfindən ayda iki dəfədən az olmayaraq, şəxsin ictimai işləri yerinə yetirməli olduğu vaxtlarda həmin işlərin görüldüyü yerlərə baş çəkilməməsinə görə vəzifəli şəxslər 300 manatdan 600 manatadək məbləğdə cərimə edilir.
Qanun layihəsi dekabrın 1-də qüvvəyə minəcək.
N.O.
www.oxu.az
"
"Rusiya XİN Azərbaycan və Ermənistan XİN rəhbərlərinin görüşündən danışdı""ATƏT-in Minsk qrupunun həmsədrləri bu ilin sonuna kimi Azərbaycan və Ermənistan xarici işlər nazirlərinin görüşünü təşkil etməyi planlaşdırırlar"".
Oxu.Az-ın məlumatına əsasən, bu barədə APA-nın Moskva müxbirinə Rusiya Xarici İşlər Nazirliyindən məlumat verilib. 
""Dağlıq Qarabağ münaqişəsinin nizamlanması ilə bağlı oktyabrın 16-da Cenevrədə keçirilən sammitin yekunlarını nəzərə alaraq, həmsədrlər bu ilin sonuna kimi Azərbaycan və Ermənistan xarici işlər nazirlərinin görüşünü təşkil etməyi planlaşdırırlar. Bu görüşədək isə həmsədrlər Azərbaycan və Ermənistan XİN başçıları ilə ayrılıqda məsləhətləşmələr keçirəcəklər. Hazırda rusiyalı həmsədr amerikalı və fransalı həmkarları ilə birlikdə bu məsləhətləşmələrin yeri və tarixi məsələsi üzərində işləyir”. 
Qeyd edək ki, Azərbaycan xarici işlər naziri Elmar Məmmədyarov noyabrın 16-da Moskvada həmsədrlərlə görüşəcəyini bildirib. 
N.O.
www.oxu.az
"
"Azərbaycan-Aİ danışıqlarının vaxtı dəyişdirildiAzərbaycan və Avropa İttifaqı arasında imzalanacaq yeni sazişin siyasi mərhələsi üzrə müzakirələrin vaxtı dəyişib.
Oxu.Az xəbər verir ki, bu barədə APA-ya Aİ-nin Siyasi, iqtisadi və informasiya şöbəsinin rəhbəri Denis Danilidis məlumat verib. 
O bildirib ki, görüşün noyabrın 27-28-də Brüsseldə keçirilməsi nəzərdə tutulur. D. Danilidis qeyd edib ki, müzakirələrin vaxtı tərəflərin sıx qrafiki ilə əlaqədar dəyişdirilib.
Qeyd edək ki, daha əvvəl görüşün noyabrın 6-7-də keçirilməsi planlaşdırılırdı. 
N.O.
www.oxu.az
"
"Medianın cinayətkarların həyat tərzini populyarlaşdırması tənqid edildiAzərbaycanda söz və məlumat azadlığının təmin edilməsi, KİV-lərin sərbəst fəaliyyətinə zəruri şərait yaradılması, onların maddi-texniki bazasının gücləndirilməsi Azərbaycan dövlətinin, ictimaiyyətinin mövqeyini ifadə edən və onun haqq səsini dünyaya çatdıran medianın formalaşdırılması və inkişafına hərtərəfli dəstək göstərilməsinin əsası ümummilli lider Heydər Əliyev tərəfindən qoyulub və bu gün də prezident İlham Əliyev tərəfindən uğurla davam etdirilən dövlətin media siyasətinin başlıca istiqamətləridir.
Oxu.Az-ın Trend-ə istinadən məlumatına görə, bunu Azərbaycan Prezidenti Administrasiyasının İctimai-siyasi məsələlər şöbəsinin müdir müavini Vüqar Əliyev bu gün Mətbuat Şurasının (MŞ) təşkilatçılığı ilə “Mediada kriminal hadisələrin işıqlandırılması: İctimai maraqlar və peşəkarlıq” mövzusunda keçirilən dəyirmi masada deyib.
V.Əliyev bildirib ki, hazırda Azərbaycanda onlarla televiziya, radio, informasiya agentlikləri, yüzlərlə qəzet və jurnal, internet informasiya resursu fəaliyyət göstərir, böyük jurnalist ordusu tam sərbəst şəkildə, heç bir kənar təsir olmadan cəmiyyətimizdə və dünyada baş verən məsələlər barədə məlumat, şərh və təhlillər hazırlayır və vətəndaşların diqqətinə təqdim edirlər: ""Ancaq bəzi hallarda KİV-lər, konkret desək, əsasən internet media mövcud rəqabət mühitində dövlət və ictimai maraqları unudur, nəticələri nəzərə almayaraq vətəndaşlarımıza yanlış, hətta zərərli mesajlar verir. Biz zaman-zaman belə hallarla rastlaşırıq. Məsələn, 2014-cü ildə cəbhə bölgəsində atəşkəs rejiminin pozulması ilə əlaqədar medianın həddən artıq sərbəst davranışı KİV və dövlət orqanları mətbuat xidmətləri rəhbərlərinin məlum müşavirəsini keçirməyə və Azərbaycan prezidenti tərəfindən dövlətin informasiya təhlükəsizliyinin daha etibarlı təmin olunması məqsədilə müvafiq qanunvericilik aktının imzalanmasına səbəb oldu”.
PA rəsmisi bildirib ki, son iki həftə həm Azərbaycan, həm də regionumuz və dünya miqyasında olduqca əlamətdar və tarixi hadisələr ilə yadda qaldı: “Prezident İlham Əliyevin həyata keçirdiyi məqsədyönlü, milli maraqlara uyğun siyasət nəticəsində dövlətimiz baş verən hadisələrin mərkəzi fiquru kimi növbəti dəfə öz potensialını nümayiş etdirdi. Bakı-Tbilisi-Qars dərmir yolunun istifadəyə verilməsi təkcə Azərbaycan və region dövlətləri üçün deyil, qlobal əhəmiyyəti hadisə kimi tarixə düşdü. Azərbaycan, İran və Rusiya prezidentlərinin Tehranda görüşü və əldə olunmuş nəticələr bir daha göstərdi ki, qlobal transmilli layihələrin təşəbbüskarı və onların reallaşmasında lider mövqeyə malik Azərbaycan həm də regionda ikitərəfli və üçtərəfli əməkdaşlıq formatlarının da əsas təşəbbüskarı və aparıcı fiqurudur”.
V.Əliyev bildirib ki, bu hadisələr Azərbaycan KİV-ləri tərəfindən geniş işıqlandırıldı, təhlil edildi, onların əhəmiyyəti xüsusi vurğulandı: “Ancaq eyni zamanda, internet media və çox təəssüf ki, bəzi qəzetlər paralel olaraq diqqəti həm də kriminal mövzu üzərində fokuslaşdıraraq ciddi ictimai maraq kəsb etməyən məsələni qabarıq şəkildə vətəndaşlarımıza təqdim etdi. Üstəlik, kriminal elementlər haqqında təqdim olunan bir sıra materialları istər cəmiyyətimiz, xüsusilə gənc nəsil üçün zərərli hesab etmək olar. Soruşula bilər ki, cinayətkarı az qala qəhrəman obrazında təqdim etmək, onun həyatını nümunə kimi göstərmək nə dərəcədə düzgündür?! Gənclərimiz bundan hansı yaxşı nümunəni əxs edə bilər?! Ümumiyyətlə, krimianl elementlərlə bağlı hər hansı hadisəni olmazın dərəcədə qabardıb əsas mövzulardan birinə çevirmək kimin maraqlarına xidmət edir?! Təəssüf ki, bəzi informasiya resurslarımız bir gün ərzində mövzu ilə bağlı 10-a yaxın material təqdim edərkən bu suallar haqqında düşünmürlər”.
PA rəsmisi vurğulayıb ki, KİV-lərin fəaliyyəti sahəsində rəqabət mühiti mövcuddur: “Öz reytinqini yüksəltmək hər bir media orqanının haqqıdır. Ancaq cinayətkarın həyat tərzini populyarlaşdırmaqla bu reytinqi qazanmaq olarmı? Bu yanlış və zərərli mesajların cəmiyyət üçün hansı fəsadlar törədəcəyi məsələsi medianı düşündürməməlidirmi?! Bəzi vaxtlarda telekanallarda da xəbər buraxılışları bu və ya digər şəkildə cinayət hadisələri və bu tipli mənfi yüklü məlumatlarla zəngin olur, xəbərin təqdimatında balans pozulur və tamaşaçıya bədbin əhval-ruhiyyə aşılanır. Düşünürəm ki, bu məsələdə də balans gözlənilməli, xəbər rəngarəngliyi təmin olunmalı, daha çox insanları pozitiv əhvala kökləyən materiallar və məlumatlara üstünlük verilməlidir. Məgər cəmiyyətimizdə yaxşı nümunələr yoxdur?! İnsanlara Azərbaycanın ərazi bütövlüyü uğrunda şəhid olmuş, sərhədlərimizi etibarlı şəkildə qoruyan qəhrəman hərbçilərimiz, cəmiyyətimizin inkişafına layiqli töhfə verən ziyalılarımızı təbliğ etmək olmazmı?”
V.Əliyev bildirib ki, Azərbaycan mediası öz ənənələrinə, prinsiplərinə sadiq qalaraq təkcə reytinq, populyarlıq haqqında düşünməli deyil və öz faliyyətində dövlətin və cəmiyyətin maraqlarının müdafiəsi prinsipini daha çox nəzərə almalıdır: “Media da cəmiyyətimiz, vətəndaşlarımız, gənclərimiz qarşısında məsuliyyət daşıyır və öz üzərində düşən məsuliyyəti unutmamalıdır. Bu hallar pozulanda informasiyaların ziyanlı şəkildə təqdim olunması KİV rəhbərlərinin iştirakı ilə müşavirənin keçirilməsinə, Azərbaycanın informasiya mühitinin daha etibarlı qorunması haqqında sənədin imzalanmasına gətirib çıxardı”.
N.O.
www.oxu.az
"
"Ermənilərin həsədlə baxdığı layihə - Gürcüstanlı deputat nələri dedi?“Bu günlərdə istifadəyə verilən Bakı-Tbilisi-Qars (BTQ) dəmir yolunun böyük əhəmiyyəti var. Yeni dəmir yolu bağlantısının reallaşması Azərbaycan, Gürcüstan və Türkiyənin diqqət mərkəzindədir. Bu, həmin ölkələrin, eyni zamanda, sözügedən dəhlizin xidmətlərindən istifadə etmək marağında olan digər ölkələrin sıx nəqliyyat əlaqələri qurmasına böyük imkanlar açacaq”.
Bu sözləri Oxu.Az-a Gürcüstan parlamentinin deputatı Azər Süleymanov BTQ-nin istifadəyə verilməsini şərh edərkən deyib.

O vurğulayıb ki, Azərbaycan öz əlverişli coğrafi mövqeyinə görə Asiya və Avropa qitələri arasında körpü rolunu oynayır və Avrasiya məkanında aparıcı rola malikdir: “Azərbaycan öz əlverişli coğrafi mövqeyinə görə Asiya və Avropa qitələri arasında körpü rolunu oynayır. Bu, Azərbaycanın Avrasiya məkanında aparıcı rola malik olan Şərq-Qərb və Şimal-Cənub nəqliyyat dəhlizlərində önəmli yer tutmağa şərait yaradır. Bununla da Azərbaycan mövcud nəqliyyat potensialını və tranzit imkanlarını artırmaq, bu sahədə öz rəqabətqabiliyyətliliyini yüksəltmək məqsədilə böyük sərmayələr qoyur, ölkə daxilində və regionda irimiqyaslı infrastruktur layihələrini həyata keçirir. İndi Asiyadan Avropaya daşınan yüklərin həcminin getdikcə artması onların qısa müddətdə mənzil başına çatdırılması məsələsini gündəmə gətirir ki, bunun da uğurlu həllində sözügedən layihələrin böyük əhəmiyyəti var. Ekspertlərin də vurğuladığı kimi, BTQ dəmiryolu xətti iqtisadi baxımdan səmərəli, dayanıqlı, təhlükəsiz və ekoloji normalara tam cavab verən layihədir. Bu dəmiryolu bağlantısı nəqliyyatın inkişafında yeni mərhələnin başlanması deməkdir. Onun istifadəyə verilməsi ilə nəqliyyatın imkanları genişlənəcək, sərnişin və yük daşımalarının həcmi artacaq”.

A.Süleymanov bildirib ki, sözügedən dəmiryolu digər ölkələr üçün də mühüm əhəmiyyətə malik infrastrukturdur: “Bakı-Tbilisi-Qars dəmir yolu nəinki region, eləcə də, bu xəttə qoşulacaq digər ölkələr üçün mühüm əhəmiyyətə malik infrastruktur kimi çox dəyərlidir. Dəmir yolunun Asiya və Avropa arasında yük və sərnişin axınının artmasına təkan verəcəyi, turistlərin gediş-gəlişi üçün rahatlıq yaradacağı, Xəzər dənizi və Qara dəniz arasında bağlantını təmin edəcəyi şəksizdir. Digər ölkələrin də bu layihəyə qoşulması nəticə etibarilə tarixi İpək Yolunun inkişafına xidmət edəcək. Layihənin reallaşması nəticəsində Azərbaycan, Gürcüstan və Türkiyənin Orta Asiya, Çin və Avropa ilə etibarlı və sərfəli nəqliyyat əlaqəsi yaranacaq”.
Gürcüstan parlamentinin azərbaycanlı üzvü Bakı-Tbilisi-Qars layihəsi ilə bağlı Azərbaycanın öz üzərinə düşən bütün vəzifələri yerinə yetirdiyini vurğulayaraq əlavə edib ki, bu transmilli layihə prezident İlham Əliyevin şəxsi iradəsi və qətiyyəti sayəsində ərsəyə gələn bir nəqliyyat dəhlizidir. Onun sözlərinə görə, Bakının BTQ-yə 700 miyon dollardan çox vəsait ayırması amili səsləndirdiyi fikirlərə əsasdır.

Müsahibimiz layihədən danışarkən Saakaşvili iqtidarının da BTQ-yə müsbət reaksiyalarını yada salmağın vacibliyini önə çəkib. Onun sözlərinə görə, həmin dövrdə prezidentlər İlham Əliyev və Mixeil Saakaşvilinin şəxsi dostluğu sözügedən layihənin təməlinin qoyulmasında əhəmiyyətli rol oynadı.
A.Süleymanov xatırladıb ki, bəzi siyasi çevrələr BTQ-nin reallaşmasına əngəl törətməyə səy göstərsələr də, onlar öz mənfur niyyətlərinə çata bilməyiblər. Siyasətçi inandığını bildirib ki, nəqliyyət sistemindən Gürcüstanda yaşayan soydaşlarımız da yararlanacaqlar.

Deputat Ermənistanın bəzi rəsmi şəxslərinin dəmiryolunun böyük əhəmiyyətinə kölgə salmağa çalışmalarını da cavabsız qoymayıb: “Öncə diqqətə çatdırım ki, Gürcüstanda yaşayan ermənilər layihənin ərsəyə gəlməməsi üçün ciddi çalışdılar. Hamının yaxşı tanıdğı və gözlənilmədən azadlığa buraxılan Cavaxetiya separatçısı Vaan Çaxalyan layihəyə qarşı silsilə aksiyalar təşkil etdi. Bununla bağlı 2016-cı ilin mayında parlamentdə çıxışımda da öz etirazımı bildirdim və söylədim ki, Çaxalyan kimiləri Gürcüstanın milli maraqlarına, ölkəmizin təhlükəsizliyinə təhdiddir. Yəni bu adam Azərbaycan, Gürcüstan və Türkiyə arasında geniş iqtisadi əlaqələrin qurulmasına qarşıdır. Əksinə, Abxaziyadan Ermənistana uzanan dəmir yolunun bərpasının vacibliyini təbliğ edir. Bilirsiniz ki, Bakı-Tbilisi-Qars iqtisadi mahiyyət daşısa da, bu layihə həm də geosiyasi əhəmiyyət kəsb edir. İşğalçı Ermənistanı bu dəhlizdən kənarda saxlamaqla rəsmi Bakı önəmli strateji addım atdı. İndi biz ermənilərin bəzi qeyri-konstruktiv bəyanatlarına rast gəlirik. Məsələn, sərsəm bəynatları ilə tanıdığımız vitse-spiker Eduard Şarmazanov öz mənfur niyyətinə sadiq qalaraq bildirib ki, Ermənistanın BTQ-yə qoşulması Bakının Qarbağın müstəqilliyini tanımasından keçir. Gülməlidir və görün, bunlar nə gündədir… Əvvəla, bundan soruşmaq lazımdır ki, səni və sənin işğalçı dövlətini bu layihəyə yaxın buraxan varmı? Tam əminliklə deyirəm ki, BTQ ermənilərin həsədlə baxdığı nəhəng bir layihədir!”
www.oxu.az
"
"Prezident: Neft-qaz sektoru Azərbaycanın inkişafı üçün əsas sahə olacaq“Ölkənin kifayət qədər neft və qaz ehtiyatları var. Azərbaycanın maliyyə vəziyyəti bir çox ölkələr üçün nümunədir”.
Oxu.Az-ın məlumatına görə, bunu Azərbaycan prezidenti İlham Əliyev Azərbaycanda iki milyard ton neft hasil olunması münasibətilə təntənəli mərasimdə çıxış edərkən deyib.
O qeyd edib ki, ölkənin valyuta ehtiyatları bu ilin 9 ayında 4,5 milyard dollar artıb. “Davos İqtisadi Forumu tərəfindən iqtisadi uğurlarımız qeyd olunub. Neftdən gələn gəlirlər Neft Fondunda şəffaf saxlanılır, vacib iqtisadi və sosial layihələrə xərclənir. Azərbaycan iqtisadi və siyasi cəhətdən müstəqil ölkədir. İqtisadi müstəqillikdə neftçilərin böyük əməyi var. Neft-qaz sektoru Azərbaycanın inkişafı üçün əsas sahə olacaq, bu sahənin inkişafı üçün zəruri addımlar atılacaq”. 
Daha sonra İlham Əliyev Azərbaycan neftçilərinin dövlətimizin və xalqımızın qarşısındakı xidmətlərini vurğulayıb.
""Neftçilər bütün dövrlərdə Azərbaycan dövlətinə və xalqına ləyaqətlə xidmət ediblər. Onların zəhməti hesabına ölkəmizin böyük iqtisadi potensialı yaranıb. 1971-ci ildə ümummilli lider Heydər Əliyevin iştirakı ilə 1 milyardıncı ton neftin çıxarılmasına dair təntənəli mərasim keçirilib. Heydər Əliyevin əsasını qoyduğu neft strategiyası bu gün ölkənin inkişafının təmin edilməsində mühüm rol oynayır. 1994-cü ildə imzalanan ""Əsrin müqaviləsi"" bizə güc, nəfəs verdi. Ölkəmizə investisiya gətirdi, Azərbaycanı tanıda bildi və dünyada Azərbaycana maraq artdı. Məhz bu müqavilənin icrası nəticəsində ölkəmizdə infrastruktur layihələri icra edilib"", - deyə dövlət başçısı vurğulayıb.
Prezident  ""Şahdəniz"" üzrə imzalanan müqavilənin əhəmiyyətini də qeyd edib, Bakı-Tbilisi-Ceyhan, Bakı-Tbilisi-Ərzurum, Bakı-Novorossiysk, Bakı-Supsa layihələrinin icrasından danışıb.
""Azərbaycanda ən müasir qazma qurğuları inşa edilib, platformalar tikilib, “qara qızıl” insan kapitalına çevrilib. Neftdən gələn gəlirlər səmərəli istifadə edilib. Azərbaycan nefti ölkəmizə rifah, sabitlik və inkişaf gətirib. Neft və qaz amili gələcəkdə də ölkənin inkişafında böyük rol oynayacaq"", - deyə dövlət başçısı vurğulayıb.
Prezident İlham Əliyev BP-nin Azərbaycandakı 23 illik fəaliyyətindən də danışıb. “BP-SOCAR əməkdaşlığı bir çox ölkə üçün nümunədir. BP tərəfdaş kimi aparıcı layihələrdə fəal rol oynayır. Artıq SOCAR beynəlxalq şirkətə çevrilib və hazırda şirkət tərəfindən xarici ölkələrə milyard dollarlarla sərmayə qoyulur. Hazırda dünya miqyasında layihə olan Cənub Qaz dəhlizi layihəsi icra edilir. İşlər qrafikə uyğun gedir”.
N.O.
www.oxu.az
"
"Azərbaycan prezidenti Xoşbəxt Yusifzadəni ordenlə təltif etdiAzərbaycan prezident İlham Əliyevin Sərəncamı ilə Azərbaycan Respublikasının neft sənayesi sahəsində uzunmüddətli səmərəli fəaliyyətinə görə Xoşbəxt Yusifzadə birinci dərəcəli “Əmək” ordeni ilə təltif olunub.
Bu barədə Oxu.Az dövlət başçısının rəsmi saytına istinadən xəbər verir.
Prezident Heydər Əliyev Mərkəzində Azərbaycanda iki milyard ton neft hasil olunması münasibətilə təntənəli mərasim gedişatı zamanı ordeni Xoşbəxt Yusifzadəyə təqdim edib.
N.O.
www.oxu.az
"
"İlham Əliyev: Metro daha da genişləndiriləcəkAzərbaycan prezidenti İlham Əliyev Bakı Metropoliteninin əməkdaşlarını metronun yaranmasının 50 illiyi münasibətilə təbrik edib. 
Oxu.Az Report-a istinadən xəbər verir ki, dövlət başçısının təbrik məktubunu Metropolitenin 50 illik yubileyi münasibətilə bu gün Bakıda keçirilən tədbirdə prezidentin iqtisadi məsələlər üzrə köməkçisi, şöbə müdiri Əli Əsədov oxuyub.
Prezident məktubunda metronun Bakı şəhərində böyük əhəmiyyət daşıdığını deyib. Ölkə başçısı bildirib ki, bu gün Bakı metrosu keyfiyyətcə yeni mərhələyə keçib, perspektivdə isə metronun daha da genişləndirilməsi planlaşdırılır.
N.O.
www.oxu.az
"
"Cinayət Məcəlləsinə 300-ə yaxın dəyişiklik edildiPrezident İlham Əliyev Cinayət Məcəlləsində dəyişikliklər edilməsi haqqında qanunu imzalayıb.
Oxu.Az xəbər verir ki, sənədə əsasən, ümumilikdə, Cinayət Məcəlləsinə 300-ə yaxın dəyişiklik edilib.
Məcəllədən bir sıra maddələr çıxarılıb. Cinayət tərkiblərinin Cinayət Məcəlləsindən çıxarılması yolu ilə bu əməllər dekriminalaşdırılıb. Bunlar, əsasən, mülkiyyət əleyhinə cinayətlər və ehtiyatsızlıqla törədilən cinayətlərdir. Bundan başqa, bir sıra cinayət əməllərinə görə cinayət məsuliyyəti yaradan həddin artırılması ilə həmin əməllər dekriminallaşdırılıb. Bu əməllərə görə məsuliyyət həddi 5 dəfə artırılıb.
Məcəlləyə “azadlığın məhdudlaşdırılması” cəzası da əlavə edilir. Azadlığın məhdudlaşdırılması və digər bu kimi cəzalar bütövlükdə 150-dən artıq maddənin sanksiyasına daxil edilib.
Dəyişikliklə 18 cinayət az ağır cinayətlər kateqoriyasından böyük cinayətlər törətməyən kateqoriyaya, eyni zamanda, 4 cinayət ağır kateqoriyadan az ağır kateqoriyaya keçirilib.
Bu qanunun azadlığın məhdudlaşdırılması cəzası ilə bağlı müddəaları həmin cəzanın icrası və elektron nəzarət vasitələrinin tətbiq edilməsi qaydalarının müəyyən edilməsi ilə əlaqədar Azərbaycan Respublikası Cəzaların İcrası Məcəlləsində ediləcək dəyişikliklərlə eyni gündə qüvvəyə minir.
Bu qanunun narkomaniya xəstəliyi ilə əlaqədar cinayət məsuliyyətindən azad etməyə dair müddəaları müvafiq icra hakimiyyəti orqanının narkomaniya xəstəliyi ilə bağlı tibbi xarakterli məcburi tədbirlərin həyata keçirildiyi tibb müəssisəsinin fəaliyyətə başladığı gündən qüvvəyə minir.
Bu qanunun digər müddəaları 2017-ci il dekabrın 1-dən qüvvəyə minir.
Bu qanunun 1-ci maddəsinə əsasən, cinayət hesab olunmayan əməllərə görə bu qanun qüvvəyə minənədək məhkum edilmiş və hazırda cəzasını çəkən şəxslər cəzadan azad olunurlar. Onlar, habelə bu qanunla cinayət hesab olunmayan əməllərə görə əvvəllər məhkum edilmiş və cəzasını çəkmiş şəxslər məhkumluğu olmayan hesab edilirlər.
Bu qanun qüvvəyə minənədək məhkum edilmiş və hazırda cəzasını çəkib qurtarmamış şəxslərin məhkum edildiyi cinayətə görə bu qanunla daha yüngül sanksiya tətbiq edilməsi nəzərdə tutulmuşdursa, həmin şəxslərin cəza müddətləri bu qanuna əsasən tətbiq edilməli olan sanksiyanın yuxarı həddindən çox olduğu halda cəza müddətləri həmin həddə qədər azaldılır.
N.O.
www.oxu.az
"
"Leyla və Arzu Əliyevalar Luka Safronovun konsertində - FOTOBeynəlxalq Muğam Mərkəzində tanınmış pianoçu, beynəlxalq müsabiqələr laureatı Luka Safronov “Baku” jurnalının 10 illiyinə həsr olunmuş solo-konsert proqramı ilə çıxış edib.
Oxu.Az xəbər verir ki, Heydər Əliyev Fondunun vitse-prezidenti Leyla Əliyeva və Arzu Əliyeva konsertdə iştirak ediblər.
Gecədə tanınmış pianoçunun ifasında dünya şöhrətli bəstəkarlar L.Bethoven, F.Şopen, S.Raxmaninov və P.Çaykovskinin əsərləri səsləndirilib.











A.S.
www.oxu.az
"
"Azərbaycan XİN rəhbəri Efiopiyada rəsmi səfərdədirAzərbaycanın xarici işlər naziri Elmar Məmmədyarov 8-9 noyabr tarixlərində Efiopiya Federativ Demokratik Respublikasında rəsmi səfərdə olacaq.
XİN-nin mətbuat xidmətindən Oxu.Az-a verilən məlumata görə, səfər çərçivəsində Elmar Məmmədyarovun Efiopiya Federativ Demokratik Respublikasının xarici işlər naziri Vorkene Qebeyehu və digər rəsmi şəxslərlə görüşü nəzərdə tutulub.
Həmçinin, Elmar Məmmədyarovun Efiopiyanın paytaxtı Əddis Əbəbə şəhərində yerləşən Afrika İttifaqının və BMT-nin Afrika üzrə İqtisadi Komissiyasının mənzil qərargahlarına səfəri, Afrika İttifaqının sədri və komissarları ilə görüşləri nəzərdə tutulub.
N.O.
www.oxu.az
"
"MSK-ya yeni səlahiyyət verilirMilli Məclisin deputatının etik davranış qaydalarını pozduğuna görə cəzalandırılması səlahiyyətinin Mərkəzi Seçki Komissiyasına (MSK) verilməsi təklif edilir.
Oxu.Az-ın Report-a istinadən xəbərinə görə, bununla bağlı Seçki Məcəlləsinə dəyişiklik olunur.
Məcəllənin 175-ci (Milli Məclisin deputatının mandatdan məhrum edilməsi haqqında qərarın qəbul edilməsi) maddəsinə edilən dəyişikliklərdə bildirilir: “Azərbaycan Respublikası Konstitusiyasının 89-cu maddəsinin I hissəsinin 2-ci (Azərbaycan Respublikası vətəndaşlığından çıxdıqda və ya başqa dövlətin vətəndaşlığını qəbul etdikdə), 4-cü (dövlət orqanlarında vəzifə tutduqda, din xadimi olduqda, sahibkarlıq, kommersiya və başqa ödənişli fəaliyyətlə məşğul olduqda (elmi, pedaqoji və yaradıcılıq fəaliyyəti istisna olmaqla), 5-ci (özü imtina etdikdə), 6-cı (Bu Konstitusiyanın 93-cü maddəsinin III hissəsinin (Azərbaycan Respublikası Milli Məclisinin deputatları səsvermə hüququnu şəxsən həyata keçirirlər) tələbini pozduqda), 7-ci (deputat üçün qanunla müəyyən edilmiş etik davranış qaydalarını kobud surətdə pozduqda) bəndlərdə göstərilən əsaslar olduqda, deputatın mandatdan məhrum edilməsi haqqında qərar Mərkəzi Seçki Komissiyası tərəfindən qəbul edilir. MSK-nın qərarından müvafiq məhkəməyə şikayət verilə bilər”.
Bu təklif bəzi deputatlar arasında fikir ayrılığına səbəb olub. Layihə yaxın vaxtlarda ümumi müzakirəyə çıxarılacaq.
N.O.
www.oxu.az
"
"Netanyahu və Nalbandyan Dağlıq Qarabağ münaqişəsini müzakirə ediblərİsrailin baş naziri Binyamin Netanyahu Ermənistanın XİN rəhbəri Edvard Nalbandyanla Azərbaycanın işğal olunmuş torpaqları -  Dağlıq Qarabağ münaqişəsinin tənzimlənməsi məsələsini müzakirə edib.
Oxu.Az Ermənistan KİV-ə istinadən xəbər verir ki, görüş çərçivəsində Nalbandyan  ATƏT-in Minsk qrupu həmsədrlərinin münaqişənin sülh yolu ilə tənzimlənməsi istiqamətində səylərindən danışıb.
Qeyd edək ki, İsrailin baş naziri və xarici işlər naziri Binyamin Netanyahunun dəvəti ilə Ermənistan xarici işlər naziri Edvard Nalbandyan noyabrın 6-7-də İsrailə səfər edib. 
N.O.
www.oxu.az
"
"Azərbaycan Seçki Məcəlləsinin 20-dən çox maddəsində dəyişikliklər edilirAzərbaycan Seçki Məcəlləsinə dəyişikliklər edilməsi təklif olunur.
Oxu.Az-ın Report-a istinadən xəbərinə görə, məcəllənin 3-cü (Ümumi seçki hüququ), 25-ci (Mərkəzi Seçki Komissiyasının vəzifələri), 31-ci (Dairə seçki komissiyasının vəzifələri), 42-ci (Müşahidəçilərin hüquq və vəzifələri), 47-ci (Vətəndaşların seçici siyahısına daxil edilməsi və seçici siyahısından çıxarılması qaydası), 59-cu (İmza vərəqələrində, habelə namizədlərin, siyasi partiyaların, siyasi partiyalar bloklarının təqdim etdikləri sənədlərdə olan məlumatların düzgünlüyünün seçki komissiyaları tərəfindən yoxlanılması), 73-1-ci (Namizədin namizədlik statusundan imtina etməsi), 100-cü (Seçki komissiyalarının səsvermə protokolları), 103-cü (Seçki qutuları), 104-cü (Səsvermə qaydası), 105-ci (Səsvermə otağından kənarda səsvermə), 106-cı (Seçki məntəqəsində səslərin hesablanması), 173-cü (Milli Məclisə seçilmiş deputatların qeydə alınması), 175-ci (Milli Məclisin deputatının mandatdan məhrum edilməsi haqqında qərarın qəbul edilməsi), 176-cı (Milli Məclisə seçkilər zamanı seçki dairəsi üzrə əlavə seçkilərin keçirilməsi), 179-cu (Növbədənkənar Prezident seçkilərinin keçirilməsi), 187-ci (Prezidentliyə namizədin namizədlik statusundan imtina etməsi), 212-ci (Bələdiyyələrə üzv seçilmək hüququ), 221-ci (Bələdiyyə üzvlüyünə namizədlərin namizədlik statusundan imtina etməsi) və.s maddələrində dəyişikliklər edilir.
Dəyişikliklərin əksəriyyəti uyğunlaşdırma və texniki xarakterlidir.
Layihə yaxın vaxtlarda deputatların müzakirəsinə veriləcək.
N.O.
www.oxu.az
"
"Ukrayna Rusiya ilə diplomatik əlaqələri kəsə bilərUkrayna Ali Radasının “Petro Poroşenko” blokundan olan deputatı İvan Vinnik Donbasın yenidən inteqrasiya olunması ilə bağlı qanuna dəyişiklik edilməsini təklif edib.
Oxu.Az-ın APA-ya istinadla xəbərinə görə, bu barədə “Kommersant” qəzeti yazıb. Təklif olunan dəyişiklik iki ölkə arasında diplomatik əlaqələrin kəsilməsini nəzərdə tutur.
Məlumata görə, parlament üzvlərinin əksəriyyəti noyabrın 16-da səsverməyə çıxarılacaq qanunun lehinə səs verəcək. Qanun prezident Poroşenko tərəfindən təsdiqləndikdən sonra isə Rusiyanın Ukraynadakı, Ukraynanın isə Rusiyadakı diplomatik nümayəndələri bağlanacaq.
Qəzetə görə, qanunun qəbul edildiyi halda Ukraynanın Rusiyadakı maraqlarını, çox güman ki, Belarus və yaxud İsveçrə təmsil edəcək.
A.S.
www.oxu.az
"
"Probasiya xidmətinin statusu müəyyənləşdirilibƏdliyyə Nazirliyinin Probasiya xidməti nazirlikdə baş idarə səlahiyyətli olacaq.
Oxu.Az-ın APA-ya istinadən məlumatına görə, bu, Azərbaycan prezidenti İlham Əliyevin bu gün imzaladığı “Ədliyyə orqanlarının inkişafı haqqında” Azərbaycan Respublikası Prezidentinin 2006-cı il 17 avqust tarixli 446 nömrəli Fərmanında dəyişiklik edilməsi barədə” fərmanında əksini tapıb. 
Nazirlər Kabinetinə Ədliyyə Nazirliyinin Probasiya xidmətinin kadr korpusunun formalaşdırılması məqsədi ilə Ədliyyə Nazirliyinin işçilərinin ümumi say həddini 65 ştat vahidi artırmaq, Ədliyyə Nazirliyinin Probasiya xidmətinin fəaliyyətinin təmin edilməsi ilə bağlı zəruri tədbirlər görmək tapşırılıb.
S.B.
www.oxu.az
"
"Rusiyada Azərbaycana qarşı təxribat: “Talışıstana azadlıq”Noyabrın 6-da Sankt-Peterburqda mərkəzi magistral qovşaqlarında Azərbaycan Respublikasının ərazi bütövlüyünə qarşı təxribat cəhdlərinin qarşısı alınıb.
Oxu.Az-ın xəbərinə görə, Azərbaycanın Sankt-Peterburqdakı baş konsulluğundan AZƏRTAC-a bildiriblər ki, Vitebskiy prospekti istiqamətindəki yol zolağının üzərindəki kəsişmədə “Talışıstana azadlıq” başlıqlı lövhə asılıb. 
Şüarın bir başında Rusiya Federasiyasının dövlət bayrağı, ortada qondarma qurumun bayrağı, digər tərəfində isə İran İslam Respublikasının bayrağı əks olunub. Bu lövhə, həmçinin Sankt-Peterburqun daxili dəmir yolu stansiyasında da asılıb.
Təxribat məzmunlu lövhələr barədə xəbər alan baş konsul Sultan Qasımov dərhal əks tədbirlər görərək, Rusiya Federasiyası Daxili İşlər Nazirliyinin Sankt-Peterburq və Leninqrad vilayəti üzrə səlahiyyətli əməliyyat idarələrinin rəhbərliyi, xüsusilə polis polkovniki Nikolay Xlusovla əlaqə yaradıb. 
Aparılmış danışıqlar nəticəsində həmin lövhənin götürülməsi barədə razılıq əldə edilib. Baş konsul bu cür təxribatların ikitərəfli münasibətlərə xələl gətirmək məqsədilə törədildiyini Rusiya Daxili İşlər Nazirliyinin rəhbərliyinə izah edib. Baş konsulun həyata keçirdiyi təcili tədbirlər nəticəsində “Talışıstana azadlıq” başlıqlı lövhələr Rusiya Daxili İşlər Nazirliyinin Sankt-Peterburq və Leninqrad vilayəti üzrə səlahiyyətli əməliyyat idarələrinin məsul şəxsləri tərəfindən götürülüb.
Qeyd edək ki, 6 noyabr Rusiyada “Milli birlik günü” ilə əlaqədar qeyri-iş günüdür. Təxribatçı qüvvələr məhz qeyri-iş günlərində öz məkrli fikirlərini həyata keçirmək istəyiblər. Lakin baş konsulun yerli hökumət və hüquq mühafizə orqanlarının rəsmiləri ilə qurduğu əməkdaşlıq əlaqələri sayəsində bu təxribatın qarşısını almaq mümkün olub.
S.B.
www.oxu.az
"
"Nümayəndəlik fəaliyyətilə bağlı qanuna dəyişikliklər təsdiqlənibPrezident İlham Əliyev “Vəkillər və vəkillik fəaliyyəti haqqında” qanuna, Mülki Prosessual və İnzibati Prosessual məcəllələrinə dəyişiklikləri təsdiqləyib.
Oxu.Az xəbər verir ki, dəyişikliklə bir sıra məhkəmə çəkişmələrində nümayəndəlik institutu daha peşəkar - vəkillik institutu ilə əvəzlənib, vəkillik institutu daha da gücləndirilib.
Sənədlərə əsasən, fiziki şəxsin yalnız yaxın qohumuna məhkəmələrdə qanuni nümayəndə kimi iştiraka icazə veriləcək. Mülki Prosessual Məcəlləyə edilən dəyişiklik belədir: “69.1-1. Fiziki şəxsin nümayəndəsi onun yaxın qohumu və ya vəkil (bu Məcəllənin 71-ci maddəsində nəzərdə tutulan şəxslər istisna olmaqla) ola bilər. Nümayəndənin məhkəmədə iş aparmaq səlahiyyəti lazımi qaydada rəsmiləşdirilməlidir”;
Kassasiya instansiyasında, yəni Ali Məhkəmədə işlərə baxılan zaman nümayəndənin iştirakına yol verilməyəcək.
Sənədlərə əsasən, dövlətin, bələdiyyələrin və ya hüquqi şəxslərin adından prosessual hərəkətləri onların qanunlarla, digər hüquqi aktlarla və ya dövlət (bələdiyyə) orqanlarının və ya hüquqi şəxsin nizamnaməsi (əsasnaməsi) ilə müəyyən edilmiş səlahiyyətli şəxsləri və ya dövlət və bələdiyyə orqanları, yaxud hüquqi şəxslər tərəfindən xüsusi səlahiyyət verilmiş, əsas iş yeri həmin dövlət və bələdiyyə orqanları və ya hüquqi şəxslər olan işçiləri həyata keçirirlər.
Dəyişikliklər 2018-ci il yanvarın 1-dən qüvvəyə minir.
Dəyişikliklər məhkəmələrdə baxılmaqda olan işlər üzrə nümayəndə qismində iştirak edən şəxslərə həmin işlər müvafiq instansiya məhkəmələrində mahiyyəti üzrə həll edilənədək şamil olunmur.
S.B.
www.oxu.az
"
"Prezident neft sənayesi işçilərini təltif etdi – SİYAHIAzərbaycan prezidenti İlham Əliyev neft sənayesi işçilərinin təltif edilməsi haqqında sərəncam imzalayıb.
Oxu.Az-ın məlumatına görə, Azərbaycanda neft yataqlarından sənaye üsulu ilə iki milyardıncı ton neftin hasil edilməsi münasibətilə neft və qaz sənayesinin inkişafında xidmətlərinə görə aşağıdakı şəxslər təltif edilib:
""Şöhrət"" ordeni ilə
Babayev Muxtar Bahadur oğlu
2-ci dərəcəli “Əmək” ordeni ilə
Qasımov Süleyman Mehrəli oğlu
Məmmədov Xalik Rəfi oğlu
3-cü dərəcəli “Əmək” ordeni ilə
Abbasov Kamal Fərhad oğlu
Ağamoğlanov Fərhad Hacıağa oğlu
Əfəndiyev Eldar Musa oğlu
Əliyev Allahverdi İsaq oğlu
Əzizov Nizami Əvəz oğlu
Feyzullayev Əkpər Əkpər oğlu
İskəndərov Daşqın Ələm oğlu
Qədimov Gündüz Rəhim oğlu
Məmmədov Aqil Nəcəfəli oğlu
Musayev Aslan Əjdər oğlu
Şirəli İskəndər Yaqub oğlu
Vəliyev Nazim Aslan oğlu
""Tərəqqi"" medalı ilə
Abbasov Məzahir Muxtar oğlu
Abbasov Vüsal Qəzənfər oğlu
Abduləliyev Firuz Talış oğlu
Abdurahmanova Mirvari Aydın qızı
Babaşov Sarxan Mıxayəddin oğlu
Bayramov Elman Eyvaz oğlu
Bayramov Rövşən Bayram oğlu
Cəfərov Faiq Akif oğlu
Dadaşev Balaoğlan Hafiz oğlu
Deymon Mak Maklaud
Əfəndiyev Qalib Məmməd oğlu
Əhmədov Əyyub Əhməd oğlu
Əhmədov Vasif Fazil oğlu
Əliyev Qədim Veysəl oğlu
Əliyev Namiq Abbasəli oğlu
Əliyev Zeynal Telman oğlu
Əlizadə Fuad Qədim oğlu
Haqverdiyev Tahir Əyyub oğlu
Heydərov Hidayət Əli Heydər oğlu
Həmidov Fariz Əlibaba oğlu
Hüseynov Dadaş Ağa Cavad oğlu
Hüseynov Dilqam Dəmir oğlu
Hüseynov İlham İslam oğlu
Kərimov Kərim İsrafil oğlu
Qasımov Tariyel Əli oğlu
Quliyev Ramiz Nəriman oğlu
Qurbanov Elsevər Əli oğlu
Qurbanov Nəriman Fərman oğlu
Lesli Tullet
Mayılov İlqar Xəlil oğlu
Mehdiyev İlham Pənah oğlu
Mirzəyev Salamat Zöhrab oğlu
Muxtarov Kamil Bəşir oğlu
Muradov Rövşən Fazil oğlu
Mustafayev Azər İnqlab oğlu
Nağıyev Cəfər Nizami oğlu
Nikolas İan Hor
Piriyev Tofiq Ziyatxan oğlu
Seyfullayev Nahid Adəm oğlu
Şahgəldiyev Adil Ağayədin oğlu
Şəmsəddinov Yaşar Rza oğlu
Şixəliyev İmran Hüseyn oğlu
Şirinov Elçin İnqilab oğlu
Tahirov Rəşid Nəriman oğlu
Teymurov Niyazi Natiq oğlu
Yusifov Fəzail İsrayıl oğlu
Zeynalov Sehrəddin Ələs oğlu
Zülfüqarov Şahin Şakir oğlu.
“Əməkdar mühəndis”
Adgözəlov Elmirzə Qalamirzə oğlu
Ağasiyev Yaqub Oruc oğlu
Hüseynov Bəhram Bəhlul oğlu
Hüseynov İsmayıl Qədir oğlu
İmaməliyev Ədalət Əlişiraz oğlu
Qurbanov Fuad Hacı oğlu
Mahmudov Qoçalı Teymur oğlu
Məmmədov Qiyas Zülfüqar oğlu
“Əməkdar hüquqşünas”
Yaqubov Davud Yusif oğlu.
Azərbaycanda neft yataqlarından sənaye üsulu ilə iki milyardıncı ton neftin hasil edilməsi münasibətilə bu sahədə uzunmüddətli səmərəli fəaliyyət göstərmiş Bədəlov Aydın Məmməd Səid oğlu, Cəfərov Rafiq Rza oğlu və Hüseynzadə Əbdülhüseyn Məmməd Cəfər oğluna isə Azərbaycan Respublikası Prezidentinin fərdi təqaüdü verilib.
A.M.
www.oxu.az
"
"Məmmədyarov: “Status-kvo”nun dəyişdirilməsi üçün işğala son qoyulmalıdırAzərbaycan xarici işlər naziri Elmar Məmmədyarov İsveç Krallığına rəsmi səfəri çərçivəsində bu ölkənin baş nazirinin müavini Mats Anderssonla görüşüb. 
XİN-in mətbuat xidmətindən Oxu.Az-a verilən məlumata görə, görüşdə qarşılıqlı yüksək səviyyəli səfərlər də daxil ikitərəfli əməkdaşlığın inkişaf etdirilməsi yollarına dair fikir mübadiləsi aparılıb, qeyd olunub ki, qarşılıqlı anlaşmaya əsaslanan mövcud siyasi dialoq ikitərəfli münasibətlərin inkişafında mühüm rol oynayır. 
Ölkəmizdə iqtisadiyyatın inkişafı üzrə strateji yol xəritəsi, xüsusilə qeyri-neft sektorunun inkişafı və ixracın şaxələndirilməsi üzrə aparılan tədbirlər və köklü islahatlar barədə danışan E. Məmmədyarov elm-təhsil, informasiya və kommunikasiya texnologiyaları, turizm, emal sənayesi və sair digər sahələrdə əməkdaşlıq üçün geniş potensialın olduğunu bildirib. Bu xüsusda, Azərbaycan və İsveçin iş adamları arasında işgüzar əlaqələrin qurulması və birgə biznes forumların keçirilməsinin əhəmiyyəti qeyd olunub. 
E. Məmmədyarov 30 oktyabr tarixində işə düşən Bakı-Tbilisi-Qars dəmir yolu xətti barədə məlumat verərək Azərbaycanın təşəbbüsü və iştirakı ilə reallaşdırılan Şərq-Qərb və Şimal-Cənub beynəlxalq nəqliyyat dəhlizlərinin qitələrarası əlaqələrin gücləndirilməsi, sülh, sabitlik və iqtisadi çiçəklənmə baxımdan yeni imkanlar vəd etdiyini bildirib.
Görüş əsnasında E. Məmmədyarov İsveç baş nazirinin müavininə Dağlıq Qarabağ münaqişəsinin həlli üzrə aparılan danışıqlar prosesi haqqında məlumat verib və ATƏT-in Minsk qrupunun həmsədr ölkələrinin dövlət başçıları səviyyəsində dəfələrlə qəbuledilməz və qeyri-davamlı olduğunu bəyan etdikləri “status-kvo”nun dəyişdirilməsi üçün işğala son qoyulmalı və BMT Təhlükəsizlik Şurasının qətnamələrinə uyğun olaraq Ermənistan qoşunlarının Azərbaycanın işğal olunmuş ərazilərindən çıxarılmalı olduğunu diqqətə çatdırıb.
Nazir Ermənistan tərəfindən öz doğma yurdlarından qovularaq, zorla etnik təmizləməyə məruz qalan azərbaycanlı qaçqın və məcburi köçkünlərin hüquqlarının pozulduğunu deyib.
O, Ermənistanın yerinə yetirməkdən imtina etdiyi Avropa Şurası İnsan Haqları Məhkəməsinin ""Çıraqov və digərləri Ermənistana qarşı"" işinə dair qərarını baş nazirin müavininin diqqətinə çatdırıb. 
Görüşdə Avropa İttifaqı və Azərbaycan arasında əməkdaşlıq əlaqələrinə nəzər salınıb, Cənub Qaz Dəhlizinin və onun mühüm komponenti olan TAP layihəsinin Avropanın enerji təhlükəsizliyinə mühüm töhfə verəcəyi qeyd olunub.



N.O.
www.oxu.az
"
"Azərbaycan prezidenti Əfqanıstanın maliyyə nazirini qəbul edib - YENİLƏNİBPrezident İlham Əliyev noyabrın 7-də Əfqanıstan İslam Respublikasının maliyyə naziri Əklil Əhməd Hakiminin başçılıq etdiyi nümayəndə heyətini qəbul edib.
Oxu.Az-ın məlumatına görə, dövlət başçısı ölkələrimiz arasında güclü tərəfdaşlıq əlaqələrinin olduğunu qeyd edərək əməkdaşlığımızın artıq siyasi dialoq kimi mühüm sahəni və digər istiqamətləri əhatə etdiyini deyib.
Prezident İlham Əliyev ikitərəfli münasibətlərin inkişafında dövlət başçıları arasında keçirilən görüşlərin əhəmiyyətini vurğulayaraq Əfqanıstan prezidenti Məhəmməd Əşrəf Qaninin ölkəmizə səfərini və onunla müxtəlif beynəlxalq tədbirlərdə görüşlərini xatırladıb. Dövlət başçısı yüksək səviyyədə keçirilən görüşlər və danışıqlarda əldə edilmiş razılaşmaların tam şəkildə həyata keçiriləcəyinə ümidvar olduğunu bildirib.
Ölkəmizin Əfqanıstanı dəstəklədiyini vurğulayan prezident İlham Əliyev Azərbaycan hərbi qulluqçularının Əfqanıstanda sülhməramlı missiyada iştirakı və logistik təchizatda fəal rolunun əhəmiyyətini qeyd edib. Dövlət başçısı, eyni zamanda, investisiya və iqtisadiyyat sahəsində əməkdaşlığın genişləndirilməsinin vacibliyini bildirib.
Əfqanıstanın maliyyə naziri Əklil Əhməd Hakimi Azərbaycanın ölkəsinə verdiyi dəstəyin Əfqanıstan rəhbərliyi və xalqı tərəfindən yüksək qiymətləndirildiyini bildirib. O qeyd edib ki, səfərinin əsas məqsədi əldə olunmuş razılaşmaların həyata keçirilməsi ilə bağlı məsələlərin müzakirəsindən ibarətdir.
Görüşdə əməkdaşlığın perspektivləri ətrafında fikir mübadiləsi aparılıb.
11:54
Azərbaycan prezidenti İlham Əliyev noyabrın 7-də Əfqanıstan İslam Respublikasının maliyyə naziri Əklil Əhməd Hakiminin başçılıq etdiyi nümayəndə heyətini qəbul edib.
Bu barədə Oxu.Az dövlət başçısının rəsmi saytına istinadən xəbər verir.
N.O.
www.oxu.az
"
"İlham Əliyev Aİ Şərq Tərəfdaşlığı səfirlərini qəbul edib - YENİLƏNİBPrezident İlham Əliyev noyabrın 7-də Avropa İttifaqı Şərq Tərəfdaşlığının xüsusi tapşırıqlar üzrə səfirlərindən ibarət nümayəndə heyətini qəbul edib.
Oxu.Az-ın məlumatına görə, hazırda Avropa İttifaqı Şurasına sədrlik edən Estoniyanın Avropa İttifaqı Şərq Tərəfdaşlığında xüsusi səlahiyyətli səfiri Yaan Reynhold Avropa İttifaqı rəhbərliyi və qəbulda iştirak edən bütün səfirlər adından bildirib ki, təmsil etdiyi qurum Azərbaycanla əlaqələrə xüsusi diqqət göstərir və Azərbaycan-Avropa İttifaqı əməkdaşlığı çox müsbət şəkildə inkişaf edir.
Yaan Reynhold deyib ki, yeni sazişlə bağlı əhəmiyyətli irəliləyiş əldə edilib və Avropa İttifaqı bu istiqamətdə səylərini bundan sonra da əsirgəməyəcək. Yaxın vaxtlarda Brüsseldə keçiriləcək Şərq Tərəfdaşlığı Sammitinə toxunan səfir qeyd edib ki, Avropa İttifaqıŞərq Tərəfdaşlığına və bu tərəfdaşlıqla bağlı olan layihələrə tam sadiqdir və bu əməkdaşlığı yüksək qiymətləndirir. Diplomat bir daha vurğulayıb ki, Avropa İttifaqı-Azərbaycan əlaqələri pozitiv və dinamik şəkildə inkişaf edir.
Azərbaycan prezidentinin Brüsselə son səfərinə toxunan Yaan Reynhold bildirib ki, təmsil etdiyi təşkilat bu səfərə böyük önəm verir və təsadüfi deyil ki, səfərin növbəti günündə yeni saziş üzrə danışıqlara başlanılıb. O, eyni zamanda, deyib ki, Avropa İttifaqı-Azərbaycan əməkdaşlığı mövcud potensialın tam həyata keçirilməsi baxımından möhkəm əsaslara söykənir. Səfir bildirib ki, demokratik islahatlar sahəsində Azərbaycanın əldə etdiyi inkişaf önəmlidir və Azərbaycanın dini azadlıq, tolerantlıq, mədəniyyətlərarası dialoq sahəsində əldə etdiyi təcrübə çox dəyərlidir. Yaan Reynhold, xüsusilə, energetika sahəsində strateji əməkdaşlığın böyük önəm daşıdığını deyib.
Öz növbəsində, bu ilin fevralında Brüsselə səfərinə toxunan prezident İlham Əliyev qeyd edib ki, bu səfər Şərq Tərəfdaşlığı çərçivəsində və ümumilikdə Avropa Komissiyası ilə əlaqələrin inkişafında böyük rol oynayıb.
Dövlət başçısı Azərbaycanla Avropa İttifaqı əlaqələrinin genişlənməsi baxımından Şərq Tərəfdaşlığı təşəbbüsünün əhəmiyyətini vurğulayıb. Prezident Azərbaycanın təşkilata üzv olan 10-dan çox ölkə ilə strateji tərəfdaşlığa dair sənədlərin imzalanmasını əlaqələrimizin yaxşı göstəricisi kimi dəyərləndirib. Azərbaycanla Avropa İttifaqı arasında sazişə toxunan dövlət başçısı bu sahədə də işlərin çox müsbət istiqamətdə irəlilədiyini bildirib. Prezident İlham Əliyev qeyd edib ki, siyasi əlaqələr uğurla inkişaf edir, əməkdaşlıq çoxşaxəlidir və geniş sahələri, o cümlədən demokratik inkişaf, multikulturalizm, iqtisadi və digər sahələri əhatə edir. Avropanın Azərbaycanın əsas ticarət tərəfdaşı olduğunu deyən dövlət başçısı deyib ki, investisiya, enerji təhlükəsizliyi, nəqliyyat, sosial müdafiə sahələrində də əlaqələr inkişaf edir.
Prezident İlham Əliyev belə geniş tərkibdə nümayəndə heyətinin səfərini uğurlu əməkdaşlığın təzahürü kimi dəyərləndirib və ümidvar olduğunu bildirib ki, bu səfər nümayəndə heyətinin üzvlərinin Azərbaycanda gedən inkişaf proseslərinin şahidi olması və ölkəmiz haqqında daha çox informasiya əldə edilməsi üçün yaxşı imkan yaradacaq. 
Söhbət zamanı əməkdaşlığın perspektivləri ətrafında fikir mübadiləsi aparılıb.
 
11:44
Azərbaycan prezidenti İlham Əliyev noyabrın 7-də Avropa İttifaqı Şərq Tərəfdaşlığının xüsusi tapşırıqlar üzrə səfirlərindən ibarət nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
N.O.
www.oxu.az
"
"Sekuta: Biz bu istiqamətdə işlərimizi davam etdiririk""Biz Dağlıq Qarabağ münaqişəsinin dinc yolla həll edilməsi üçün ölkə liderlərinə öz köməyimizi göstərməkdə davam edirik"".
Oxu.Az xəbər verir ki, APA-nın şimal bürosunun məlumatına görə, bu sözləri Qubada səfərdə olan ABŞ-ın Azərbaycandakı səfiri Robert Sekuta Qırmızı qəsəbədə yerləşən sinaqoqda yerli icma nümayəndələri ilə görüşdə deyib.
Səfir bir müddət əvvəl Vaşinqtonda olduğunu və ATƏT-in Minsk qrupunun amerikalı həmsədri Endryu Şoferlə görüşdüyünü bildirib: “Biz onunla prosesi irəli aparmaq üçün hansı işlərin görülməli olduğu barədə müzakirələr apardıq. Birləşmiş Ştatlarda yeni administrasiya hakimiyyətə gəldikdən sonra bu məsələnin hansı şəkildə davam etdirilməsi barədə qərarlar verildi və qərara alındı ki, Minsk qrupuna yeni həmsədr təyin olunsun. Biz bu istiqamətdə işlərimizi davam etdiririk”. 
E.Ə.
www.oxu.az
"
"ABŞ səfiri Azərbaycan və Ermənistan rəhbərlərinin görüşündən danışdı“Azərbaycan və Ermənistan prezidentlərinin Cenevrə görüşü müsbət addımdır. Ancaq bu istiqamətdə addımların davamı gəlməli, əlavə işlər görülməlidir”.
Oxu.Az-ın APA-ya istinadən məlumatına görə, bu sözləri Qubada səfərdə olan ABŞ-ın Azərbaycandakı səfiri Robert Sekuta deyib. O bildirib ki, hazırda ATƏT-in Minsk qrupu həmsədrləri hər iki ölkənin xarici işlər nazirlərinin görüşünü təşkil etmək üçün iş aparırlar: “Bu münaqişənin dinc yolla həlli və prosesin irəli aparılması üçün işlər davam etdirilir”. 
N.O.
www.oxu.az
"
"Leyla Əliyevadan gənc futbolçulara dəstək - FOTO6 noyabrda Heydər Əliyev Fondunun vitse-prezidenti, IDEA İctimai Birliyinin təsisçisi və rəhbəri Leyla Əliyevanın adından Bakının Xəzər rayonunda yerləşən stadionunda yeniyetmə futbolçular üçün idman inventarı təqdim edilib.
Oxu.Az xəbər verir ki, Leyla Əliyevanın Azərbaycanda gənclər arasında sağlam həyat tərzinin təbliğ və təşviq edilməsinə xüsusi diqqətini nəzərə alaraq, Kəndlər Futbol Federasiyası və Xəzri İdman Klubu yeniyetmə idmaçılara maddi yardımın göstərilməsi ilə bağlı ona müraciət ediblər.
Tələb olunan idman ləvazimatları gənc futbolçuları məşq prosesi zamanı ziyarət edən IDEA İctimai Birliyi, Azərbaycan Futbol Federasiyaları Assosiasiyası və “Cavan” Gənclər Hərəkatı İctimai Birliyinin nümayəndələri tərəfindən təqdim edilib.
IDEA İctimai Birliyi yarandığı tarixdən gənc nəslin sağlam və məsuliyyətli inkişafı məsələləri təşkilatın həyata keçirdiyi layihələrin tərkib hissəsini təşkil edir. Bu istiqamətdə fəaliyyətin gücləndirilməsi üzrə  IDEA ilə yeni yaradılmış “Cavan” Gənclər Hərəkatı arasında əməkdaşlıq edilməsi, birgə layihələrin reallaşdırılması nəzərdə tutulur.
















































































A.S.
www.oxu.az
"
"Adı Azərbaycanın ""qara siyahı""sına düşən Bolqarıstan rəsmisinin istefası tələb edilir""Bolqarıstanın Xilası Milli Cəbhəsi"" partiyasının sabiq fəalları baş nazirin müavini və partiya lideri Valeri Simeonovun istefasını tələb ediblər.
Oxu.Az bu barədə Bolqarıstan KİV-ə istinadən xəbər verir.
Fəallardan biri Dimitar Bayrakutov  ölkənin iki baş nazir müavini - Valeri Simeonov və Krassimir Karakaçanovun Bolqarıstanın vətənpərvərliyinə böyük ziyan vurduqlarını bildirib. 
Fəalların sözlərinə əsasən, hazırda onlar yeni vətənpərvər təşkilatın yaradılması ilə bağlı danışıqlar aparırlar.
Qeyd edək ki, V.Simeonov 2016-cı ilin mayında Azərbaycanın işğal olunmuş ərazilərinə qanunsuz səfər edib və nəticədə Azərbaycan XİN-i onun adını ""qara siyahı""ya salıb. Sentyabr ayında onunla bağlı istintaq araşdırması başlanılıb.
N.О.
www.oxu.az
"
"Elmar Məmmədyarov İsveç Parlamentinin birinci vitse-spikeri ilə görüşübXarici işlər naziri Elmar Məmmədyarov İsveç Krallığına rəsmi səfəri çərçivəsində bu ölkənin Parlamentinin birinci vitse-spikeri xanım Eva Thalen Finne ilə görüşüb.
Bu barədə Oxu.Az Azərbaycan XİN-nin mətbuat xidmətinə istinadən xəbər verir.
Görüşdə Azərbaycanla İsveç parlamenti arasında əməkdaşlığın inkişaf etdirilməsi yolları haqqında fikir mübadiləsi aparılıb. Bu xüsusda, parlament diplomatiyasının və parlament nümayəndə heyətlərinin qarşılıqlı mübadiləsinin ikitərəfli münasibətlərin inkişafında mühüm rola malik olduğu bildirilib. 
2017-ci ilin Azərbaycan və İsveç arasında diplomatik münasibətlərin qurulmasının 25 illiyi ilə əlamətdar olduğu qeyd olunub və bu müddət ərzində ölkələrimiz arasında dostluq və qarşılıqlı anlaşmaya əsaslanan siyasi dialoqun formalaşdığı vurğulanıb. 
Elmar Məmmədyarov Azərbaycanın regionda rolu, ölkəmizin təşəbbüsü ilə həyata keçirilən irimiqyaslı nəqliyyat-infrastruktur və enerji layihələri barədə həmsöhbətə məlumat verərək Cənubi Asiya ilə Şimali Avropanı birləşdirən Şimal-Cənub dəmir-yol xəttindən İsveçin də faydalana biləcəyini diqqətə çatdırıb. 
İqtisadi münasibətlərə gəldikdə isə tərəflər İsveç şirkətlərinin Azərbaycanda fəaliyyətini təqdir edərək qarşılıqlı sərmayələrin artırılmasının vacibliyini qeyd ediblər. Tərəflər iki ölkə arasında iqtisadi-ticarət əlaqələrinin gücləndirilməsi, o cümlədən ticarət dövriyyəsinin artırılması üçün geniş potensialın olduğunu vurğulayıblar.
Görüşdə Azərbaycanın dinlər və mədəniyyətlərarası dialoqun təşviqində oynadığı roluna da toxunulub. 
Görüşdə qarşılıqlı maraq kəsb edən digər məsələlər barəsində fikir mübadiləsi aparılıb.
N.O.
www.oxu.az
"
"Tramp Konqresdən hərbi büdcənin artırılmasını xahiş etdiABŞ prezidenti Donald Tramp Şimali Koreya və Əfqanıstandakı vəziyyətlə əlaqədar Konqresin Nümayəndələr Palatasından 2018-ci ilin hərbi büdcəsinin xərclərini artırmağı xahiş edib. 
Oxu.Az bu barədə APA-ya istinadla xəbər verir.
“Sorğu Şimali Koreyadan gələn təhlükənin neytrallaşdırılması məqsədilə raketdən müdafiə sahəsində zəruri tədbirlərin dəstəklənməsi üçün əlavə 4 mlrd. dollar və Cənubi Asiyada prezident administrasiyasının strategiyasının dəstəklənməsi üçün 1,2 mlrd. dolların ayrılmasını nəzərdə tutur”, - deyə D.Trampın məktubunda bildirilir.   
D.Tramp əlavə maliyyələşdirmənin Əfqanıstanda ABŞ hərbi kontingentini daha 3500 nəfər artırmaq üçün gərək olduğunu bildirib. 
Bundan başqa, D.Tramp Konqresdən bu il qəzaya uğramış “Con Makkeyn” və “Fitsjerald” hərbi gəmilərin təmirinə 800 mln. dollar ayrılmasını xahiş edib.  
A.S.
www.oxu.az
"
"Elmar Məmmədyarov İsveçin XİN rəhbəri ilə görüşüb – FOTOXarici işlər naziri Elmar Məmmədyarov İsveç Krallığına rəsmi səfəri çərçivəsində bu ölkənin xarici işlər naziri xanım Marqot Vallström ilə görüşüb.
Xarici İşlər Nazirliyinin mətbuat xidmətindən Oxu.Az-a verilən məlumata görə, görüşdə iki ölkə arasında münasibətlərin hazırkı səviyyəsi, gündəlikdə olan məsələlərə nəzər salınıb və yüksək səviyyəli qarşılıqlı səfərlərin əməkdaşlığın genişləndirilməsi baxımından önəmi vurğulanıb. 
Bu il Azərbaycanla İsveç arasında diplomatik münasibətlərin qurulmasının 25 illiyinin qeyd edilməsi məmnuniyyətlə vurğulanıb.
Görüşdə Azərbaycan və İsveç arasında iqtisadi əlaqələrin daha da inkişaf etdirilməsi yolları müzakirə edilib və bu xüsusda İsveç şirkətlərinin Azərbaycanda fəaliyyəti təqdir olunub, qarşılıqlı sərmayələrin artırılmasının vacibliyinə toxunulub. Tərəflər iki ölkə arasında iqtisadi-ticarət əlaqələrinin gücləndirilməsi, o cümlədən ticarət dövriyyəsinin artırılması üçün geniş potensialın olduğunu qeyd ediblər.
Nazirlər Avropa İttifaqı ilə Azərbaycan arasında strateji tərəfdaşlığa dair saziş üzrə aparılan danışıqların hazırkı səviyyəsi ətrafında fikir mübadiləsi aparıblar və bu sazişin Avropa İttifaqı ilə Azərbaycan arasında əməkdaşlığın hərtərəfli inkişafına töhfə verəcəyinə inamlarını ifadə ediblər. Tərəflər Avropa İttifaqının Şərq Tərəfdaşlığı ölkələri ilə keçiriləcək Brüssel sammitinə toxunublar və gündəlikdə duran məsələlərə dair fikir mübadiləsi aparıblar.
Elmar Məmmədyarov həmçinin, ölkəmizin Avropa İttifaqının üzv ölkələri ilə qarşılıqlı hörmət və anlayışa əsaslanan əməkdaşlığın inkişaf etdirilməsinin tərəfdarı olduğunu bildirib və 10-a yaxın Aİ üzvü olan ölkə ilə ayrı-ayrılıqda strateji tərəfdaşlığa dair sazişin imzalandığına dair məlumat verib.
Nazir Azərbaycanın iştirakı və təşəbbüsü ilə həyata keçirilən Şimal-Cənub və Şərq-Qərb nəqliyyat dəhlizləri haqqında məlumat verib və xüsusilə, Cənubi Asiya ilə Şimali Avropanı birləşdirən Şimal-Cənub dəmir-yol xəttindən İsveçin də faydalana biləcəyini diqqətə çatdırıb.
Ermənistan-Azərbaycan Dağlıq Qarabağ münaqişəsinin həlli üzrə ATƏT-in Minsk Qrupunun həmsədrlərinin vasitəçiliyi ilə aparılan son danışıqlar prosesinə toxunan nazir Elmar Məmmədyarov güc tətbiq edərək dövlətlərin beynəlxalq səviyyədə tanınmış sərhədlərinin pozulması cəhdlərinin qəbuledilməz olduğunu deyib. İsveçin də ATƏT-in Minsk Qrupunun üzvlərindən biri olduğunu deyən Elmar Məmmədyarov BMT Təhlükəsizlik Şurasının müvafiq qətnamələri və Helsinki Yekun Aktı əsasında münaqişənin həllivə Ermənistan qoşunlarının Azərbaycanın işğal olunmuş ərazilərindən çıxarılması üçün bütün Minsk Qrupu üzvlərinin töhfəsinin vacib olduğunu vurğulayıb. O, Avropa İttifaqının Qlobal təhlükəsizlik Strategiyasında təsbit olunduğu kimi dövlətlərin suverenliyi və ərazi bütövlüyü kimi təməl prinsiplərə sadiqliyin bütün münaqişələrə münasibətdə qeyri-seçimli əsasda, vahid və birmənalı şəkildə ifadə olunmasının vacibliyini vurğulayıb.
Görüşdə həmçinin beynəlxalq təşkilatlar çərçivəsində əməkdaşlıq, qarşılıqlı maraq kəsb edən regional məsələlər ətrafında fikir mübadiləsi aparılıb.








S.B.
www.oxu.az
"
"Prezidentin qızları “Ulduzlar toplusu” sərgisində – FOTONoyabrın 6-da Bakıda, Heydər Əliyev Mərkəzində müasir Çin rəssamlarının əsərlərindən ibarət “Ulduzlar toplusu” sərgisinin açılışı olub.
Oxu.Az-ın məlumatına görə, açılış mərasimində Heydər Əliyev Fondunun vitse-prezidenti Leyla Əliyeva və Arzu Əliyeva iştirak
Tədbir Çindən gəlmiş rəqs qrupunun milli rəqsləri təqdim etməsi ilə başlanıb.
Mərasimdə çıxış edən Heydər Əliyev Mərkəzinin direktoru Anar Ələkbərov Mərkəzin ənənəvi olaraq layihələr həyata keçirməsindən söhbət açıb, budəfəki layihənin müasir Çin incəsənətinə həsr edildiyini bildirib. Bu layihənin ərsəyə gəlməsində əməyi olan hər kəsə, xüsusilə Çinin Azərbaycandakı səfiri Vey Cinhuaya və səfirliyin əməkdaşlarına təşəkkür edən A.Ələkbərov sərgidə 20 rəssamın və heykəltəraşın 40-dək əsərinin təqdim edildiyini bildirib. 
“Sərgidə yer alan əsərlərin hər biri nadirliyi ilə fərqlənir. Biz uzun müddətdir ki, Heydər Əliyev Mərkəzində qonaqlarımızı Çin incəsənəti ilə tanış etməyi arzu edirdik. Nəhayət, bu imkan yarandı”, -  deyə o bildirib. 
Kolleksiyaçı Con Dodelandı və sərginin kuratoru Ami Barakı səhnəyə dəvət edən A.Ələkbərov Heydər Əliyev Mərkəzinin gələcəkdə gənc kolleksiyaçı ilə bir sıra layihələr həyata keçirəcəyini diqqətə çatdırıb.
“Ulduzlar toplusu” sərgisi müasir Çin incəsənəti, bu ölkənin mədəniyyətindəki yeni çalarlarla yaxından tanışlıq imkanı yaradır.
Sonra qonaqlar sərgi ilə tanış oldular.


















































S.B.
www.oxu.az
"
"Azərbaycanda yeni qurum yaradıldı – FƏRMANAzərbaycan prezidenti İlham Əliyev “Azərbaycan Sənaye Korporasiyası” Açıq Səhmdar Cəmiyyətinin yaradılması haqqında fərman imzalayıb.
Oxu.Az-ın xəbərinə görə, sənəddə bildirilir ki, “Milli iqtisadiyyat və iqtisadiyyatın əsas sektorları üzrə strateji yol xəritələrinin təsdiq edilməsi haqqında” Azərbaycan Prezidentinin 2016-cı il 6 dekabr tarixli 1138 nömrəli fərmanının tətbiqi ilə əlaqədar dövlət əmlakının idarə edilməsinin səmərəliliyini artırmaq, korporativ idarəetmə prinsiplərinə əsaslanan hesabatlılıq və nəzarət sistemini formalaşdırmaq, dövlətə məxsus müəssisələr arasında əlverişli kooperasiya əlaqələrinin yaradılmasına və istehsal potensialının dəyər zəncirinin həlqələri üzrə artırılmasına nail olmaq məqsədilə səhmləri dövlətə məxsus olan “Azərbaycan Sənaye Korporasiyası” Açıq Səhmdar Cəmiyyəti yaradılıb.
“ASK” ASC-nin nizamnamə kapitalı və fəaliyyəti üçün digər aktivlər, əsasən, “Aqrarkredit” Qapalı Səhmdar Cəmiyyətinin “Azərbaycan Beynəlxalq Bankı” Açıq Səhmdar Cəmiyyətindən aldığı problemli aktivlərin (borcların) əvəzində əldə edilmiş, onun mülkiyyətində olan və “ASK” ASC-nin mülkiyyətinə veriləcək əmlak hesabına formalaşacaq.
Prezident İlham Əliyevin digər sərəncamları ilə Natiq Ərziman oğlu Əmirov “Azərbaycan Sənaye Korporasiyası” ASC-nin Müşahidə Şurasının sədri, Kamran Telman oğlu Nəbizadə isə ASC-nin Baş direktoru təyin edilib.
S.B.
www.oxu.az
"
"İlham Əliyev Trampa məktub ünvanladıAzərbaycan prezidenti İlham Əliyev Amerika Birləşmiş Ştatlarının prezidenti Donald Trampa başsağlığı verib.
Oxu.Az-ın məlumatına görə, dövlət başçısının məktubunda deyilir:
“Hörmətli cənab Prezident, Texasda baptist kilsəsinə silahlı hücum nəticəsində çoxsaylı insan tələfatı və yaralananlar barədə xəbər məni son dərəcə sarsıtdı. Bu faciəli hadisə ilə əlaqədar Sizə, həlak olanların ailələrinə və yaxınlarına, bütün Amerika xalqına öz adımdan və Azərbaycan xalqı adından dərin hüznlə başsağlığı verir, yaralananlara şəfa diləyirəm”.
S.B.
www.oxu.az
 
"
"Metro işçiləri təltif olundu - SiyahıPrezident İlham Əliyev Bakı Metropoliteninin bir qrup işçisinə “Əməkdar mühəndis” fəxri adının verilməsi haqqında sərəncam imzalayıb.
Oxu.az Qafqazinfo-ya istinadən xəbər verir ki, Bakı Metropoliteninin 50 illik yubileyi münasibətilə metronun tikintisində və istismarında səmərəli fəaliyyətinə görə aşağıdakı şəxslərə “Əməkdar mühəndis” fəxri adı verilib:
 
İsayev Etibar Cavanşir oğlu
 
Kərimov Telman Kərim oğlu
 
Tağıyev Səbuhi Qiyas oğlu
 
Dövlət başçısının digər sərəncamı ilə Bakı Metropoliteninin tikintisində uzun müddət səmərəli fəaliyyət göstərdiklərinə görə aşağıdakı şəxslərə Azərbaycan Respublikası Prezidentinin fərdi təqaüdü təyin olunub:
Əfəndiyev Şaiq Kərim oğlu
Xankişiyev İqor Abbasoviç
C.İ.
www.oxu.az
"
"İlham Əliyev Şəmkirə 10,1 milyon manat ayırdıAzərbaycan prezidenti İlham Əliyev Şəmkir şəhərinin su təchizatı və kanalizasiya sistemlərinin yenidən qurulması layihəsinin davam etdirilməsi ilə bağlı əlavə tədbirlər haqqında sərəncam imzalayıb.
 
Oxu.az APA-ya istinadən bildirir ki, “Azərbaycan Respublikasının 2017-ci il dövlət büdcəsi haqqında” qanunun tətbiqi barədə” Azərbaycan prezidentinin 2016-cı il 27 dekabr tarixli fərmanının 1.14.3.3.9-cu yarımbəndində nəzərdə tutulmuş vəsaitdən “Azərsu” Açıq Səhmdar Cəmiyyətinə 10,1 milyon manat ayrılıb.
 
Maliyyə Nazirliyinə müvafiq məbləğdə maliyyələşməni təmin etmək tapşırılıb.
C.İ.
www.oxu.az
 
"
"İlham Əliyev Bakı Metropolitenində - FOTO + YENİLƏNİBBu gün metronun “İçərişəhər” stansiyasında Bakı Metropoliteninin 50 illik yubileyi ilə əlaqədar metropolitendə istismar edilmiş retro vaqonların bərpadan sonra təqdimatı olub.
Oxu.Az xəbər verir ki, Azərbaycan Respublikasının prezidenti İlham Əliyev retro vaqonlarla tanış olub.
Xatırladaq ki, 1967-ci il noyabrın 6-da Bakı Metropolitenin “İçərişəhər” stansiyasından ilk qatar uzunluğu 10 kilometrdən bir qədər az olan xətt üzrə hərəkətə başlayıb. “Sahil”, “28 May”, “Gənclik” və “Nəriman Nərimanov” stansiyaları həmin xəttin üzərində yerləşirdi. Ulu öndər Heydər Əliyevin istər Sovet dövründə, istərsə də müstəqillik illərində Azərbaycana rəhbərlik etdiyi dövrlərdə iqtisadiyyatın digər sahələrində olduğu kimi, metro da sürətli inkişaf yolu keçib, istismara buraxılan stansiyaların sayı 14-ə, xətlərin ümumi uzunluğu isə 22 kilometrə çatdırılıb.
“Bakı Metropoliteni” Qapalı Səhmdar Cəmiyyətinin sədri Zaur Hüseynov dövlətimizin başçısına retro vaqonlar barədə məlumat verib.
Qeyd edək ki, ""Mıtişşi"" maşınqayırma zavodunda istehsal olunan ilk belə retro vaqonlar “A” tipli vaqonlar adlandırılırdı. Bu vaqonlar 1934-cü ilin sonunda hazırlanıb. Həmin vaqonlarda oturmaq üçün 52 və ayaq üstə dayanmaq üçün isə 120 yer var idi. Bu tipli vaqonlardan biri 1968-ci ildə yol ölçmək üçün Bakıya göndərilib.
Retro tipli digər vaqonlar “Q” tipli vaqonlar idi. Yeni mühərrikli vaqonlar Qorki xətti üçün nəzərdə tutulduğuna görə “Q” tipli adlandırılırdı. Bu vaqonların istismar müddəti 1983-cü ildə başa çatıb.
Təqdimatı olan “E” tipli digər vaqonların hazırlanmasına isə 1956-cı ildə başlanılıb. “E” tipli ilk iki sınaq vaqonu 1959-cu ilin sonlarında istehsal olunub. Bu tipli vaqonlar Sovet İttifaqı dövründə beş şəhərin - Moskva, Leninqrad, Kiyev, Bakı və Tbilisinin metropolitenlərinə göndərilirdi. Bakıya “E” tipli 47 ədəd vaqon çatdırılmışdı.
Sonra Prezident İlham Əliyev retro vaqonlardan ibarət qatarla “İçərişəhər” stansiyasından “Nəriman Nərimanov” stansiyasına gəldi.
Qeyd edək ki, 2003-cü ildə Bakı Metropoliteni yeni inkişaf mərhələsinə qədəm qoyub. 50 illik yubileyi qeyd edilən Bakı Metropoliteninin hazırda 25 stansiyası, 1 elektrik deposu və 36,6 kilometr uzunluğunda 3 xətti var. “Bakı Metropoliteni Xətlərinin Konseptual İnkişaf Sxemi”nə əsasən gələcəkdə metropolitenin ümumi şəbəkəsi 3 mövcud - Yaşıl, Qırmızı və Bənövşəyi, həmçinin 2 əlavə yeni xətt - Mavi və Sarı xətlər olmaqla 5 xətdən, 76 stansiyadan, 6 elektrik deposundan və 119,1 kilometr metro xəttindən ibarət olacaq. Perspektivdə 51 yeni stansiyanın inşa edilməsi və 84,3 kilometr uzunluğunda metro xəttinin çəkilməsi nəzərdə tutulub.
Azərbaycan Prezidenti İlham Əliyevin müvafiq Sərəncamı əsasında 2014-cü ildə Bakı Metropoliteni və “Azərtunelmetrotikinti” Səhmdar Cəmiyyətinin yenidən təşkili yolu ilə səhmləri dövlətə məxsus “Bakı Metropoliteni” Qapalı Səhmdar Cəmiyyəti yaradıldıqdan sonra silsilə yeniliklər biri-birini əvəzlədi.
Retro vaqonlarla tanış olan Prezident İlham Əliyev 50 illik yubileyi münasibətilə Bakı Metropolitenin kollektivini təbrik etdi, yeni-yeni uğurlar arzuladı.
***
16:21
Azərbaycan prezidenti İlham Əliyev noyabrın 6-da Bakı Metropoliteninin 50 illik yubileyı münasibətilə bərpa edilmiş retro vaqonlarla tanış olub.
Oxu.Az xəbər verir ki, məlumatı Azərbaycan prezidentinin mətbuat xidməti yayıb. 
















































































N.O.
www.oxu.az
"
"Əfqanıstan prezidentinin Azərbaycana səfərinin tarixi məlum olubƏfqanıstan prezidenti Əşrəf Qəninin Azərbaycana səfəri dekabrın 1-nə planlaşdırılır.
Oxu.Az-ın məlumatına əsasən, bu barədə ""Report"" diplomatik mənbələrə istinadən xəbər verir.
Əfqanıstan prezidentinin ""Asiyanın qəlbi - İstanbul prosesi"" çərçivəsində 30 noyabr - 1 dekabr tarixlərində Bakıda keçiriləcək VII Nazirlər Şurasında iştirak etmək üçün Azərbaycana gələcəyi planlaşdırılır.
Qeyd edək ki, hazırda Azərbaycan bu prosesə sədrlik edir. Qarşıdakı görüşün mövzusu ""Asiyanın qəlbi"" prosesi regionun gücləndirilməsi istiqamətində təhlükəsizlik və iqtisadi əlaqələrdir.
N.O.
www.oxu.az
"
"Türkiyənin bələdiyyə başqanları Cocuq MərcanlıdaTürkiyənin 13 şəhər və rayon bələdiyyəsinin rəhbərləri Cəbrayıl rayonunun Cocuq Mərcanlı kəndinə səfər edib.
Oxu.Az-ın APA-nın Qarabağ bürosuna istinadən xəbərinə görə, Türkiyə nümayəndə heyəti öncə Füzuli rayonunun Horadiz qəsəbəsində 2015-ci ilin aprel döyüşlərində şəhid olanların xatirəsinə ucaldılan abidəni ziyarət ediblər.
Daha sonra bələdiyyə başqanları Çocuq Mərcanlı kənd orta məktəbində olub, məktəblilərlə görüşüblər. Məktəblilərə hədiyyələr təqdim olunub.
Səfər çərçivəsində keçirilən görüşdə Türkiyənin Adana vilayətinin Qara İsalı bələdiyyəsi ilə Cocuq Mərcanlı bələdiyyəsi arasında protokol imzalanıb.
N.O.
www.oxu.az
"
"Bakıda 7-ci nazirlər konfransı keçiriləcək""Asiyanın Qəlbi” - İstanbul Prosesi çərçivəsində “Gücləndirilmiş Asiyanın Qəlbi regionuna doğru təhlükəsizlik və iqtisadi bağlantılar” mövzusunda 7-ci nazirlər konfransı 30 noyabr-1 dekabr tarixlərində Bakıda keçiriləcək.
Bu barədə Oxu.Az-a Azərbaycan Xarici işlər Nazirliyindən məlumat verilib.
Bildirilir ki, 7-ci nazirlər konfransında “Asiyanın Qəlbi” - İstanbul Prosesində iştirak edən və bu prosesə dəstək verən ölkələr və beynəlxalq təşkilatlar iştirak edəcəklər. Nazirlər konfransından öncə 30 noyabr tarixində yüksək səviyyəli rəsmilərin iclası keçiriləcək.
“Asiyanın Qəlbi” - İstanbul Prosesinin Hindistanın Amritsar şəhərində 4 dekabr 2016-cı ildə keçirilmiş nazirlər konfransının yekun Amritsar bəyanatında “Asiyanın Qəlbi” - İstanbul Prosesinin 2017-ci il üzrə Əfqanıstanla birlikdə həmsədri kimi növbəti nazirlər toplantısının ölkəmizdə keçirilməsinə dair Azərbaycanın niyyəti təqdir edilib.
Azərbaycanın “Asiyanın Qəlbi” - İstanbul Prosesinə həmsədrliyi dövründə İstanbul Prosesi çərçivəsində yüksək səviyyəli rəsmilərin görüşü 17 mart 2017-ci il tarixində Bakıda təşkil olunub. “Asiyanın Qəlbi” - İstanbul Prosesi “Asiyanın Qəlbi” regionunda sabitlik, sülh və çiçəklənmənin təşviqi və Əfqanıstanın bütün region ilə bağlantısının genişləndirilməsi üçün siyasi dialoq və sıx regional əməkdaşlıq üçün vacib regional platformadır.
“Asiyanın Qəlbi” - İstanbul Prosesində iştirak edən dövlətlər və təşkilatlar sırasına Əfqanıstan, Azərbaycan, Çin, Hindistan, İran, Qazaxıstan, Qırğızıstan, Pakistan, Rusiya Federasiyası, Səudiyyə Ərəbistanı Krallığı, Tacikistan, Türkiyə, Türkmənistan, Birləşmiş Ərəb Əmirlikləri və Birləşmiş Millətlər Təşkilatı daxildir. Bu proses çoxsaylı digər dövlətlər və beynəlxalq təşkilatlar tərəfindən də dəstəklənir. Regional sülh, sabitlik və çiçəklənməyə töhfə vermək əzminə və Əfqanıstanla ənənəvi dostluq əlaqələrinə malik olan Azərbaycan 2012-ci ildə “Asiyanın Qəlbi” - İstanbul Prosesinə qoşulub.
Əfqanıstanın regional iqtisadiyyata inteqrasiyası, qonşu dövlətlərlə ticarət əlaqələrinin canlandırılması və regional bağlantılarının artırılması məqsədilə Azərbaycan Əfqanıstanla fəal şəkildə əməkdaşlıq edir. İstanbul Prosesi çərçivəsində Regional infrastruktur üzrə etimad quruculuğu tədbirləri layihəsində Türkmənistanla həm-rəhbər dövlət kimi çıxış edən Azərbaycan Əfqanıstan və digər tərəfdaşlarla birlikdə bu sahədə işləri davam etdirir. Regional infrastruktur üzrə etimad quruculuğu tədbirləri layihəsinin növbəti regional texniki qrupunun iclası 27 noyabrda Bakıda keçiriləcək.
Azərbaycanın təşəbbüsü ilə həyata keçirilməkdə olan regional bağlantı layihələri, o cümlədən fəaliyyətə başlamış Bakı-Tbilisi-Qars dəmiryol xətti, yeni Bakı Beynəlxalq Dəniz Ticarət Limanı, Xəzərin sahilində logistika mərkəzi, Azərbaycan və İranın dəmir-yol şəbəkələrinin birləşdirilməsi Şərq-Qərb və Şimal-Cənub istiqamətləri üzrə multi-modal imkanlarla trans-regional infrastrukturun inkişafı baxımdan keyfiyyətcə yeni nailiyyətlərdir. Bu layihələr Əfqanıstanın dünya bazarına çıxışını asanlaşdıracaq və yüklərin daha qısa və daha az vaxt kəsimində səmərəli şərtlərlə çatdırılması üçün regionla bağlantısını təmin edəcək.
İstanbul Prosesi çərçivəsində Rusiya Federasiyası ilə birlikdə narkotiklərə qarşı mübarizə üzrə etimad quruculuğu tədbirləri layihəsinin həm-rəhbəri olan Azərbaycan region üçün ciddi təhdid olan narkotiklərin qanunsuz dövriyyəsinə qarşı Əfqanıstan və digər tərəfdaşlarla əməkdaşlığı davam etdirir. Narkotiklərə qarşı mübarizə üzrə etimad quruculuğu tədbirləri layihəsinin regional texniki qrupunun növbəti iclası 10 noyabr 2017-ci ildə Bakıda keçiriləcək.
İkitərəfli əsasda Azərbaycan öz təcrübəsini Əfqanıstanla bölüşür və yaxşı idarəçilik, müdafiə, hüquq-mühafizə və minaların təmizlənməsi üzrə təlim yardımlarını təmin edir. Həmçinin, Azərbaycan şəxsi heyət, multi-modal tranzit imkanları, təlim və maliyyə yardımı təmin etməklə NATO-nun Əfqanıstanda İSAF-dan sonrakı “Qətiyyətli Dəstək Missiyası”na töhfə verir. Azərbaycan Əfqanıstan Milli Ordusunun etimad fonduna töhfə verib və bu fondu dəstəkləməkdə davam edəcək.
“Asiyanın Qəlbi” - İstanbul Prosesinin həmsədri və 7-ci nazirlər konfransının ev sahibi kimi Azərbaycan ikitərəfli əsasda, İstanbul Prosesi çərçivəsində və eləcə də çoxtərəfli platformalarda Əfqanıstandakı sabitlik, sülh şəraitində quruculuq və inkişafı dəstəkləyəcək.



N.O.
www.oxu.az
"
"Azərbaycanda yeni orden təsis edilirAzərbaycanın bütün silahlı qüvvələri üçün yeni “Rəşadət” ordeni təsis edilir.
Oxu.Az-ın APA-ya istinadən məlumatına görə, ordenin təsdiq olunması ilə bağlı layihə prezident İlham Əliyev tərəfindən Milli Məclisə təqdim olunub.
Layihəyə görə, “Rəşadət” ordeni Azərbaycan Respublikası Silahlı Qüvvələrində hərbi qulluqçulara aşağıdakı xidmətlərinə görə təqdim olunacaq:
- Əhəmiyyətli və ya strateji ərazinin, yaşayış məntəqəsinin, rayonun və ya şəhərin düşmən işğalından azad olunması ilə nəticələnmiş döyüş əməliyyatları zamanı hərbi hissə və birləşmələrə yüksək peşəkarlıqla rəhbərlik etdiklərinə görə;
- Azərbaycanın müstəqilliyinin, ərazi bütövlüyünün və təhlükəsizliyinin təmin edilməsində xüsusi xidmətlərinə görə;
- Fövqəladə hallarda və ya ekstremal şəraitdə insanların xilas edilməsində xüsusi xidmətlərinə görə;
- Dövlət sərhədinin mühafizəsinin təmin edilməsində xüsusi xidmətlərinə görə və sair bu kimi xidmətlərə görə verilir.
Layihədə bildirilir ki, “Rəşadət” ordeninin 3 dərəcəsi var. 1-ci dərəcəli “Rəşadət” ordeni ən yüksək dərəcədir. 
Layihə Milli Məclisin noyabrın 14-də keçiriləcək plenar iclasında müzakirəyə çıxarılacaq.
N.O.
www.oxu.az
"
"ABŞ-ın Azərbaycandakı səfirliyində dövlət bayrağı endirildiABŞ-ın Azərbaycandakı səfirliyi Texas ştatındakı baptist kilsəsində atışma nəticəsində həlak olanların xatirəsini anmaq məqsədilə dövlət bayrağını endirib.
Oxu.Az xəbər verir ki, bu barədə Report-a ABŞ səfirliyinin mətbuat xidmətindən bildirilib.
Qeyd olunub ki, səfirlikdə bayraq üç gün ərzində endirilmiş vəziyyətdə qalacaq.
Bundan əvvəl ABŞ prezidenti Donald Tramp faciə ilə əlaqədar ölkə ərazisindəki dövlət binalarında, eləcə də, ölkə xaricindəki ABŞ-ın bütün diplomatik missiyalarında bayraqların endirilməsinə dair sərəncam verib.
Xatırladaq ki, noyabrın 5-də ABŞ-ın Sazerlend-Sprinqs şəhərində baptist kilsəsi yaxınlığında kişi yoldan keçənləri atəşə tutub, 26 nəfər həlak olub, təqribən 20 nəfər yaralanıb.
E.Ə.
www.oxu.az
"
"Braziliyanın xarici işlər naziri Azərbaycana gəlirBraziliya Federativ Respublikasının xarici işlər naziri Aloysio Nunes Ferreyra Azərbaycana səfər edəcək.
Oxu.Az-ın məlumatına əsasən, bu barədə Trend-ə diplomatik mənbə bildirib.
A.N.Ferreyranın Bakıya noyabrın 15-də gələcəyi bildirilir.
Braziliyalı nazir ölkəmizə ilk səfəri çərçivəsində Azərbaycan rəsmiləri ilə görüşlər keçirəcək.
N.O.
www.oxu.az
"
"Milli Məclisin növbəti iclasının gündəliyi açıqlandıMilli Məclisin növbəti plenar iclasının gündəliyi açıqlanıb.
Oxu.Az xəbər verir ki, iclasın gedişatı zamanı 30 məsələyə baxılacaq.
Məlumata əsasən, bunlar Vergi, İnzibati Xətalar, Cinayət, Mülki məcəllələrə, “Daşınmaz əmlakın dövlət reyestri haqqında”, “Notariat haqqında”, “Prokurorluq haqqında”, “Qiymətli kağızlar bazarı haqqında” qanunlara dəyişikliklər və sair məsələlərdir.
Qeyd edək ki, növbəti plenar iclasın noyabrın 14-də keçirilməsi planlaşdırılır.
N.O.
www.oxu.az
"
"Baş konsul: Azərbaycanın tolerantlıq modeli dünyanın başqa yerlərində də tətbiq olunacaq - FOTOAzərbaycanın millətlər və dinlərarası sülh, harmoniya, qarşılıqlı anlaşma və tolerantlıq modeli dünyanın başqa yerlərində də tətbiq olunacaq.
Azərbaycanın Los-Ancelesdəki baş konsulluğundan Oxu.Az-a verilən məlumata görə, bunu ABŞ-da geniş oxucu kütləsinə malik, Xarici Konsulların Federal Assosiasiyası tərəfindən nəşr olunan “Forum” jurnalının 2017-ci ilin payız buraxılışında Azərbaycanın Los-Ancelesdəki baş konsulu Nəsimi Ağayev “Azərbaycan: ümid, müxtəliflik, tolerantlıq və imkanlar diyarı” (Azerbaijan: Land of Hope, Diversity, Tolerance and Opportunity) məqaləsində deyib.
Bakının və Azərbaycanın digər gözəl diyarlarının rəngarəng şəkilləri ilə əhatə olunan məqalədə baş konsul Azərbaycanda mövcud olan multikulturalizm və tolerantlıq ənənələri haqqında geniş məlumat verərək, ölkəmizdə müsəlman, yəhudi və xristianların, insanların dinc, yanaşı və sülh şəraitində yaşadıqlarını, bu müxtəliflik və harmoniyanın ölkəmizdə çiçəklənməkdə davam etdiyini qeyd edib.
N.Ağayev Azərbaycanın zəngin mədəniyyəti və incəsənəti haqqında məlumat verərək, müsəlman dünyasında ilk opera (1908), operetta (1913) və baletin (1940) ölkəmizdə səhnəyə qoyulduğunu diqqətə çatdırıb. Milli musiqi və rəqslərimizdən danışan baş konsul onların Azərbacanın musiqi irsində xüsusi yer tutduqlarını və qədim tarixə malik olduqlarını bildirir. Diplomat Azərbaycan muğamının əsrarəngizliyindən bəhs edərək, balabanda ifa edilmiş muğamımızın dünya musiqi incilərindən biri kimi 1977-ci ildə NASA tərəfindən ""Voyager"" kosmik uçuş aparatına bərkidilmiş ""Qızıl Val""a daxil edildiyini vurğulayır.
2017-ci ilin mayında Baş Konsulluğun təşkilatçılığı  ilə Kaliforniyanın Los-Anceles və San Dieqo şəhərlərində keçirilmiş, Azərbaycan xalqının Ümummilli Lideri Heydər Əliyevin anadan olmasının 94-cü ildönümünə həsr olunmuş, tanınmış Azərbaycan musiqiçilərinin ifasında muğamlarımızın, opera musiqimizin və milli rəqslərimizin ifasından ibarət möhtəşəm konsertlər barədə danışan N.Ağayev, bu zəngin mədəni irsin 3500-dən artıq kaliforniyalıda dərin iz buraxdığını və tamaşaçıları Kaliforniyadan Qafqaz dağlarının ətəklərinə və Xəzər dənizi sahillərindəki Odlar Yurduna alıb götürdüyünü bildirir.
Sonda baş konsul Azərbaycanın millətlər və dinlərarası sülh, harmoniya, qarşılıqlı anlaşma və tolerantlıq modelinin dünyanın başqa yerlərində də tətbiq olunacağına ümid etdiyini qeyd edib.














N.O.
www.oxu.az
"
"Elmar Məmmədyarov İsveçdə rəsmi səfərdədirXarici işlər naziri Elmar Məmmədyarov İsveç Krallığına rəsmi səfər edib. 
Xarici İşlər Nazirliyinin mətbuat xidmətindən Oxu.Az-a bildirilib ki, iki günlük səfər çərçivəsində Elmar Məmmədyarovun İsveç Krallığının xarici işlər naziri Marqot Vallström və digər rəsmi şəxslərlə görüşü nəzərdə tutulub.
Qeyd edək ki, Marqot Vallström 2016-cı il fevralın 10-da Azərbaycana səfər edib.
N.O. 
www.oxu.az
"
"Belçika məhkəməsi Puçdemon və silahdaşlarını azad etdiBelçika məhkəməsi Kataloniya muxtariyyətinin sabiq rəhbəri Karles Puçdemon və onun dörd silahdaşını onların İspaniya hökumətinə təhvil verilməsi ilə bağlı qərar qəbul olunanadək zaminə buraxıb.
Oxu.Az Report-a istinadla xəbər verir ki, bu barədə Kataloniya Milli Assambleyasının rəhbər müavini Aqusti Alkoberro öz ""Twitter"" səhifəsində yazıb.
""Kataloniyanın sabiq rəhbəri və onun silahdaşları azadlığa buraxılıb"", — deyə o yazıb.
A.S.
www.oxu.az
"
"MDB-nin iclasında Ermənistan və Kolumbiya bayraqlarını dəyişik saldılarMüstəqil Dövlətlər Birliyi Hökumət Başçıları Şurasının növbəti iclası Rusiyanın baş naziri Dmitri Medvedevin sədrliyi ilə 3 noyabrda Daşkənddə keçirilib.
Oxu.Az yerli KİV-ə istinadən xəbər verir ki, iclasın gedişində kuryoz hadisə yaşanıb – Ermənistanın baş naziri Karen Karapetyanın qarşısına Ermənistanın çevirilmiş bayrağı qoyulub.
Qeyd edək ki, bu iclasda Azərbaycanı baş nazirin birinci müavini Yaqub Eyyubov təmsil edib.
E.Ə.
www.oxu.az
"
"XİN: Azərbaycan etirazını CNN-ə çatdıracaqOxu.Az Xarici İşlər Nazirliyinin mətbuat xidmətinin rəhbəri Hikmət Hacıyevin Trend-ə müsahibəsini təqdim edir:
- CNN telekanalının yunan xidməti Azərbaycanın işğal olunmuş ərazilərindən veriliş hazırlayıb. Bu barədə nə deyərdiniz?
- Veriliş göründüyü kimi birtərəfli və qərəzli xarakter daşıyaraq Azərbaycanın Ermənistan silahlı qüvvələri tərəfindən işğal olunmuş ərazilərində yaradılmış qondarma rejimin təbliğinə xidmət edir və münaqişənin mahiyyətini təhrif edir. O da aydın şəkildə görünür ki, veriliş Ermənistan müdafiə nazirliyinin sifarişi əsasında kommersiya şərtləri ilə hazırlanıb və yalnız siyasi reklam xarakteri daşıyır. Təəssüf edirik ki, CNN yunan xidməti qeyri-obyektiv və qərəzli siyasi sifarişləri yerinə yetirir. Bununla əlaqədar etirazımız CNN televiziya kanalına çatdırılacaq.
- Verilişdə Ermənistanın müdafiə naziri BMT Təhlükəsizlik Şurasının qətnamələrinə toxunur. Buna münasibətiniz necədir?
- BMT Təhlükəsizlik Şurası Ermənistan-Azərbaycan Dağlıq Qarabağ münaqişəsi ilə əlaqədar 822(1993), 853(1993), 854(1993) və 884(1993) saylı qətnamələri qəbul edərək, Azərbaycan ərazilərinin işğalını pisləyib, Azərbaycanın ərazi bütövlüyü, suverenliyi və sərhədlərinin toxunulmazlığını təsdiq edib və işğalçı qüvvələrin dərhal, tam və qeyd-şərtsiz bütün işğal edilmiş Azərbaycan ərazilərindən çıxarılmasını tələb edib.
874 saylı qətnamədə BMT Təhlükəsizlik Şurası ATƏT-in Minsk qrupu tərəfindən təqdim olunan və onun bütün üzvləri tərəfindən təqdim olunan “Təhlükəsizlik Şurasının 822 və 853 saylı qətnamələrinin icrası üçün təcili tədbirlər haqqında yeniləşdirilmiş vaxt cədvəli” adlı sənəd alqışlanılır və təqdir olunur. BMT Təhlükəsizlik Şurasının 853 saylı qətnaməsinin mandatı əsasında tərtib olunan bu sənəd Ermənistan qoşunlarının Azərbaycanın işğal olunmuş ərazilərindən mərhələli şəkildə və konkret vaxt qrafiki əsasında çıxarılmasını nəzərdə tutur.
BMT baş katibinin 1994-cü il 31 oktyabr tarixli SG/SM/5469 nömrəli açıqlamasında aydın şəkildə bildirilir: “BMT-nin mövqeyi dörd prinsipə əsaslanır ki, bunlar da BMT Təhlükəsizlik Şurasının müxtəlif qətnamələrində qeyd olunub. Birinci prinsip Azərbaycanın ərazi bütövlüyüdür. İkinci prinsip beynəlxalq sərhədlərin toxunulmazlığıdır. Üçüncü prinsip ərazi əldə edilməsi üçün gücdən istifadənin qəbuledilməzliyidir. Dördüncü prinsip Azərbaycanın işğal olunmuş ərazilərindən bütün xarici qoşunların dərhal və qeyd-şərtsiz çıxarılmasıdır”.
Beynəlxalq hüququn tələblərinə uyğun olaraq erməni xalqını sülhə hazırlamaq əvəzinə Ermənistan müdafiə naziri tamamilə savadsız bir formada Ermənistanın Azərbaycan ərazilərini işğalını izah etməyə cəhd göstərir.
O həmçinin, gülünc formada BMT Təhlükəsizlik Şurasının qətnamələrini təhrif edir və bununla erməni xalqını və beynəlxalq ictimaiyyəti aldatmağa çalışır. Bu kimi təhrifedici fəaliyyət münaqişənin həlli üzrə sülh prosesinə xələl gətirir.
- Ermənistanın müdafiə naziri Avropa İttifaqı (Aİ) və Ermənistan-Azərbaycan Dağlıq Qarabağ münaqişəsi ilə əlaqədar məsələlərə də toxunur. Bunu necə şərh edərdiniz?
- İspaniyanın Kataloniya regionunda baş verən hadisələrlə əlaqədar Aİ öz qətiyyətli və birmənalı mövqeyini bir daha ortaya qoydu. Belə ki, dövlətlərin ərazi bütövlüyü, suverenliyi və sərhədlərinin toxunulmazlığına hörmət edilməlidir, mərkəzi hakimiyyətin və xalqın iradəsinə zidd olaraq dövlətlərin ərazi bütövlüyü pozula bilməz. Aİ-nin Qlobal strategiyasında da Aİ üzv dövlətlərinin və Aİ-dən kənar ölkələrin ərazi bütövlüyü və suverenliyinə hörmət edilməsi ümdə prinsip kimi təsbit olunub.
Ermənistan-Azərbaycan Dağlıq Qarabağ münaqişəsinin fərqli cəhəti Ermənistanın güc tətbiq edərək Azərbaycanın ərazilərini işğal etməsi və işğal edilmiş ərazilərdə etnik təmizləmə törətməsidir. Ermənistan-Azərbaycan Dağlıq Qarabağ münaqişəsinin əsasını Avropanın II Dünya müharibəsində əziyyət çəkdiyi kimi təcavüz və işğal faktı təşkil edir.
1975-ci il Helsinki Yekun Aktının qəbul olunması ilə güc tətbiq edərək dövlətlərin beynəlxalq səviyyədə tanınmış sərhədlərinin dəyişdirilməsi cəhdlərinin qəbuledilməzliyi və sərhədlərin toxunulmazlığı prinsipi bir daha təsbit olunub.
S.B.
www.oxu.az
"
"Azərbaycanlı Tallinin vitse-meri olacaq – FOTOHəmvətənimiz Züleyxa İzmayılova Tallinin vitse-meri olacaq. “Estoniya Yaşılları” partiyasının sədri Züleyxa İzmayılova haqqında ictimaiyyət bir o qədər də məlumatlı deyil.
Oxu.Az AZƏRTAC-a istinadən xəbər verir ki, Z.İzmayılova 1985-ci ildə Tallində dünyaya göz açıb. Anası eston, atası azərbaycanlıdır. O, atasının vəfatınadək Azərbaycanda yaşayıb, sonra Estoniyaya qayıdıb. Z.İzmayılovanın iki övladı var. Həyat yoldaşı Yoonas Laks yol tikintisi ilə məşğul olan TREV-2 firmasında iri layihələrin satış rəhbəridir.
Bundan əvvəl Z.İzmayılova özünü mediada jurnalist, müstəqil fotoqraf və fəal kimi təqdim edib. O, ətraf mühitin qorunması məsələləri ilə məşğul olan “Estoniya Yaşıllar Hərəkatı” təşkilatında könüllü kimi fəaliyyət göstərib. 2005-ci ildən siyasətlə məşğul olmağa başlayan Z.İzmayılova Sosial-Demokrat Partiyasına qəbul edilib. 2012-ci ilədək həmin partiyanın üzvü olub, iki il bitərəf qalıb, sonra “Estoniya Yaşılları”na qəbul olunub. 2017-ci ilin martından bu partiyanın sədridir.














S.B.
www.oxu.az
"
"Tramp İlham Əliyev kimi hərəkət etdiABŞ hökuməti Azərbaycanın yolu ilə gedərək Hasilat Sahələrində Şəffaflıq Təşəbbüsü (EİTİ) qurumundan çıxmaq qərarına gəlib.
Oxu.Az Ölkə.Az-a istinadən xəbər verir ki, Azərbaycan qurumu bu ilin mart ayında tərk edib. ABŞ-ın bu qurumdan ayrılacağı barədə məlumatı “Bloomberg” nəşriyyatı yayıb.
ABŞ daxili işlər departamentinin nümayəndəsi Qreqori Qould deyib: 
“ABŞ hökuməti hasilat sahələrində korrupsiya və EİTİ prinsipləri ilə möhkəmləndirilmiş şəffaflıq idealına sadiqdir”.
Bununla yanaşı Ağ Evin rəsmisi qeyd edib ki, EİTİ ABŞ-dakı hüquq çərçivələrini tam nəzərə almır.
Azərbaycan isə Boqotada qurumun 36-cı toplantısında EİTİ-ni tərk etdiyini açıqlayıb. Bunu isə hökumət komissiyasının və EİTİ üzrə çoxtərəfli qrupun rəhbəri Şahmar Mövsumov bəyan edib.
Şahmar Mövsumov bildirib ki, Azərbaycan ikili standartlara görə daha qurumda qala bilməz.
S.B.
www.oxu.az
"
"Rusiyanın 5 rayonun qaytarılması üçün 3 şərti var - GÖRÜŞ ÖNCƏSİ İDDİAXəbər verdiyimiz kimi, Türkiyə prezidenti Rəcəb Tayyib Ərdoğan Dağlıq Qarabağ münaqişəsini müzakirə etmək üçün növbəti 2 həftə ərzində rusiyalı həmkarı Vladimir Putinlə görüş keçirməyi planlaşdırır.
Oxu.Az-ın “Qafqazinfo”ya  istinadən məlumatına görə, Atlas Araşdırmalar Mərkəzinin rəhbəri, politoloq Elxan Şahinoğlu görüşlə bağlı etibarlı mənbədən aldığı məlumatı paylaşıb.
O bildirib ki, Rusiya prezidenti Vladimir Putinin türkiyəli həmkarı Rəcəb Tayyib Ərdoğanla görüşü ərəfəsində Dağlıq Qarabağ ətrafındakı 5 rayonun qeyd-şərtsiz azad olunması ilə bağlı Azərbaycan qarşısında 3 şərti var:
“Birinci şərt: Azərbaycan Avrasiya İqtisadi Birliyinin üzvü olmalıdır. İkinci şərt: Azərbaycan Kollektiv Təhlükəsizlik Müqaviləsi Təşkilatının üzvü olmalıdır. Üçüncü şərt: Dağlıq Qarabağda Rusiyanın sülhməramlı qüvvələri yerləşdirilməlidir”.
Politoloq şərtləri şərh edib və çox ağır şərtlər olduğunu deyib:
“Birinci şərti müəyyən istisnalarla yerinə yetirmək mümkündür. Digər iki şərt Azərbaycanın təhlükəsizlik maraqlarına ziddir”.
E.Şahinoğlu deyib ki, bununla bağlı geniş təhlil hazırlanır.
S.B.
www.oxu.az
"
"Sahibkarlıq sahəsində yoxlamaların dayandırılmasının müddəti uzadıldıPrezident İlham Əliyev “Sahibkarlıq sahəsində aparılan yoxlamaların dayandırılması haqqında” qanununda dəyişikliklər edilməsi barədə sərəncam verib.
 
Оxu.Az-ın məlumatına görə, sərəncamda “Sahibkarlıq sahəsində aparılan yoxlamaların dayandırılması haqqında” qanunun 1-ci maddədə “2 (iki) il müddətinə” sözləri “2021-ci il yanvarın 1-dək” sözləri ilə əvəz edilməsi öz əksini tapıb.
 
Bundan başqa, qanunun 2.1-ci maddənin birinci cümləsinə “yoxlamaları,” sözündən sonra “müvafiq icra hakimiyyəti orqanı tərəfindən dərman vasitələrinin keyfiyyəti, təhlükəsizliyi qaydalarına riayət edilməsi və qida məhsullarının təhlükəsizliyinə nəzarətin həyata keçirilməsi ilə bağlı yoxlamalar, habelə” sözləri əlavə edilib.
 
Bununla da, sahibkarliq sahəsində yoxlamaların dayandırılmasının müddəti 2021-ci ilədək uzadılıb.
 
Qeyd edək ki, “Sahibkarlıq sahəsində aparılan yoxlamaların dayandırılması haqqında” qanuna əsasən sahibkarlıq sahəsində yoxlamaların dayandırılması müddəti bu ilin noyabrın 1-də bitib.
N.H.
www.oxu.az
"
"Bu şəxslərin maaşları artırıldıAzərbaycan prezidenti İlham Əliyev Üzeyir Hacıbəyli adına Azərbaycan Dövlət Simfonik Orkestrinin bədii heyətinin işçilərinin sosial müdafiəsinin gücləndirilməsi haqqında sərəncam imzalayıb.
Oxu.Az-ın məlumatına görə, 2017-ci il noyabrın 1-dən Üzeyir Hacıbəyli adına Azərbaycan Dövlət Simfonik Orkestrinin bədii heyətinə aid olan işçilərin aylıq vəzifə maaşlarına 500 manat məbləğində Azərbaycan prezidentinin əlavəsi müəyyən edilib.
Nazirlər Kabinetinə tapşırılıb ki, “Mədəniyyət haqqında” 2012-ci il 21 dekabr tarixli 506-IVQ nömrəli qanunun tətbiqi barədə” Azərbaycan prezidentinin 2013-cü il 15 fevral tarixli 828 nömrəli fərmanının 2.2-ci bəndinə əsasən M.Maqomayev adına Azərbaycan Dövlət Filarmoniyasına “Akademik” statusunun verilməsi barədə qərarını 2017-ci il noyabrın 1-dən tətbiq etsin.
Sərəncam imzalandığı gündən qüvvəyə minir.
N.О.
www.oxu.az
"
"Zeynal Nağdəliyev “Şöhrət” ordeni ilə təltif edildiAzərbaycan prezidenti İlham Əliyev Zeynal Nağdəliyevin “Şöhrət” ordeni ilə təltif edilməsi haqqında sərəncam imzalayıb.
 
Оxu.Az xəbər verir ki, Z. Nağdəliyev Azərbaycanda dövlət qulluğunda səmərəli fəaliyyətinə görə təltif edilib.
N.H.
www.oxu.az
"
"Əfqanıstan hərbçiləri Azərbaycanda təhsil ala biləcəklərAzərbaycan prezidenti İlham Əliyev “Azərbaycan Respublikasının Müdafiə Nazirliyi ilə Əfqanıstan İslam Respublikasının Müdafiə Nazirliyi arasında Əfqanıstan İslam Respublikası Müdafiə Nazirliyinin hərbi qulluqçularının Azərbaycan Respublikası Müdafiə Nazirliyinin xüsusi təyinatlı təhsil müəssisələrində təhsil almaları haqqında” sazişin təsdiq edilməsi barədə qanunu imzalayıb.
Oxu.Az-ın məlumatına görə, “Azərbaycan Respublikasının Müdafiə Nazirliyi ilə Əfqanıstan İslam Respublikasının Müdafiə Nazirliyi arasında Əfqanıstan İslam Respublikası Müdafiə Nazirliyinin hərbi qulluqçularının Azərbaycan Respublikası Müdafiə Nazirliyinin xüsusi təyinatlı təhsil müəssisələrində təhsil almaları haqqında” saziş 2017-ci il martın 29-da Bakı şəhərində və mayın 13-də Kabil şəhərində imzalanıb.
N.O.
www.oxu.az
"
"Gözün buynuz qişasının Azərbaycana gətirilməsinə icazə verildi – FƏRMANPrezident İlham Əliyev “Mülki dövriyyəsi məhdudlaşdırılmış əşyaların dövriyyəsinin tənzimlənməsi sahəsində əlavə tədbirlər haqqında” fərmanda dəyişiklik edilməsi barədə fərman imzalayıb.
Oxu.Az xəbər verir ki, sənədə əsasən, “Mülki dövriyyənin müəyyən iştirakçılarına mənsub ola bilən və dövriyyədə olmasına xüsusi icazə əsasında yol verilən (mülki dövriyyəsi məhdudlaşdırılmış) əşyaların dövriyyəsinə xüsusi icazə verən mərkəzi icra hakimiyyəti orqanlarının Siyahısı”na aşağıdakı məzmunda 18-ci hissə əlavə ediləcək:
Mülki dövriyyənin müəyyən iştirakçılarına mənsub ola bilən və dövriyyədə olmasına xüsusi icazə əsasında yol verilən (mülki dövriyyəsi məhdudlaşdırılmış) əşyaların dövriyyəsinə xüsusi icazə verən mərkəzi icra hakimiyyəti orqanlarının Siyahısı”na aşağıdakı məzmunda 18-ci hissə əlavə edilsin:



 18.

Gözün buynuz qişası


Azərbaycan Respublikasının Səhiyyə Nazirliyi
 




N.O.
www.oxu.az
"
"DİN-ə əlavə səlahiyyətlər verildiDaxili İşlər Nazirliyinə avtomobil yollarında parklanma yerlərinin təşkili üçün əlavə səlahiyyətlər verilib.
Oxu.Az-ın məlumatına görə, Azərbaycan prezidenti İlham Əliyev “Azərbaycan Respublikası Daxili İşlər Nazirliyinin Əsasnaməsinin və strukturunun təsdiq edilməsi haqqında” 2001-ci il 30 iyun tarixli fərmanında dəyişiklik edilməsi barədə fərman imzalayıb.
“Daxili İşlər Nazirliyi haqqında Əsasnamə”yə əlavə edilən yarımbəndə əsasən, dövlət avtomobil yollarında parklanma yerlərinin təşkil edilməsi ilə bağlı müvafiq yerli icra hakimiyyəti orqanı ilə razılaşdırılmış təkliflər verir, bələdiyyə və özəl avtomobil yollarında parklanma yerlərinin təşkil edilməsində iştirak edir.
A.M.
www.oxu.az
"
"Müsavat Partiyası Bakı Şəhər İcra Hakimiyyətinin qarşısında piket keçirdiBu gün Müsavat Partiyasının üzvləri Bakı Şəhər İcra Hakimiyyətinin (BŞİH) binası qarşısında piket keçirib.
Oxu.Az APA-ya istinadən xəbər verir ki, piketdə ""Azadlıq"" və digər şüarlar səsləndirilib.
Aksiya iştirakçıları partiyanın Bakının mərkəzində yürüş keçirmək üçün müraciətinə BŞİH-nin razılıq verməməsinə etiraz ediblər.
Aksiyadan sonra partiya üzvləri Səxavət Soltanlı, Tofiq Yaqublu, Elman Fəttah, Mustafa Hacıbəyli, Əbülfəz Sadıqbəyli, Rəhim Yaqublu və daha bir neçə nəfər polis tərəfindən saxlanılıb.
A.M.
www.oxu.az
"
"Rusiyalı deputatlar Ermənistan əleyhinə iddia qaldırmaq niyyətindədirRusiya Dövlət Dumasının deputatlarından, Rusiya İctimai Palatasının üzvlərindən, ekspertlərdən və hüquqşünaslardan ibarət bir qrup şəxs Beynəlxalq Ədalət Məhkəməsinə müraciət hazırlanması üçün bir araya gələcək.
Оxu.Az bu barədə Report-a istinadən xəbər verir.
İşçi qrupunun rəhbəri, Siyasi Araşdırmalar İnstitutunun direktoru Sergey Markov deputatların və İctimai Palatanın üzvlərinin dünya ictimaiyyətini nasistləri və onlarla əməkdaşlıq edənləri qəhrəmanlaşdıran ölkələrə hüquqi qiymət verməyə çağırmaq niyyətində olduğunu bildirib.
""Beynəlxalq Ədalət Məhkəməsində Ermənistanın da əleyhinə iddia qaldırılacaq. Artıq Ermənistanda Qaregin Njde və Drastaman Kanoyanın əbədiləşdirilməsi faşizm tərəfdarlarının qəhrəmanlaşdırılması kimi qəbul edilir. Ermənistanlı həmkarlarımızı Njdenin abisəsini ləğv etməyə çağırırıq. Ermənistanda belə adamlara abidə ucaldılırsa, Rusiyadan yardım ummağa, ""soyqırımı"" məsələsində dəstək istəməyə gərək yoxdur"", - S.Markov deyib.
O, işçi qrupunun insanlığa qarşı cinayətlərə görə ittiham edilməli olan şəxslər barədə faktiki materiallar hazırlayacağını açıqlayıb.
""Qrupumuz icra hakimiyyəti orqanları ilə qarşılıqlı əlaqədə işləyəcək. Əməkdaşlıq haqqında saziş imzalamağı planlaşdırırıq. Bu, zəruridir, çünki KİV-də, təəssüf ki, faşizmin tərəfdarlarının addımlarını ört-basdır eləmək cəhdləri var"", - S.Markov əlavə edib.
Nasizmin informasiya sahəsində təqibi məsələsinin əhəmiyyətini Rusiya və Belarus İttifaq dövlətinin İctimai Palatasının üzvü, tarixçi Dionis Kaptar da dəstəkləyib. Onun fikrincə, ictimaiyyət ""vicdansız təbliğat"" yolu ilə aldadılır.
""Axı ermənilərin əksəriyyəti Njdeni Ermənistanın müstəqilliyi uğrunda mübarizə aparan şəxs kimi tanıyır. Amma onun terrorçu olduğunu və kollaborsionist (düşmənlə əməkdaşlıq edən xain - red.) kimi dünyadan köçdüyünü bilmirlər"", - D.Kaptar bildirib.
Öz növbəsində, Rusiya Dövlət Dumasının deputatı İldar Bikbayev Ermənistanda Qaregin Njdeyə abidə ucaldılması və onun tərənnümünün gənclərin başını aldatmaq məqsədilə edildiyini vurğulayıb: ""Bu vəziyyət ötən əsrin 30-cu illərinin əvvəllərində Almaniyada olan durumla çox oxşardır. 
O zaman nasistlər gündəm olmağı bacarmışdılar. İndi isə Rusiyanın perimetri boyunca yerləşən ölkələrdə eyni yolla nasistlərin hakimiyyətə gələ biləcəyi ilə bağlı narahatlıqlar var"".
N.H.
www.oxu.az
"
"Xocalı qadınları Qarabağa səfər etmiş ""CNN""-nin aparıcısına məktub göndəriblərXocalı qadınları və Dağlıq Qarabağın Azərbaycanlı İcması tərəfindən Dağlıq Qarabağa qanunsuz səfəri ilə əlaqədar ""CNN""-in aparıcısı, baş aşpaz, yazıçı Entoni Bourdayna məktub göndərilib.
Oxu.Az xəbər verir ki, Dağlıq Qarabağın Azərbaycanlı İcmasından APA-ya verilən məlumata görə, məktubda 1991-1994-cü illər müharibəsinin fəal dövrü zamanı Xocalı şəhərinə edilən hücum barədə məlumat verilib. 
Bildirilib ki, 1992-ci il fevralın 26-da erkən saatlarda Xocalının kütləvi artilleriya ilə bombalanmasından sonra müxtəlif istiqamətlərdən hücum başlanıb: “Nəticədə Ermənistan silahlı qüvvələri  hazırda da bölgədə yerləşdirilmiş keçmiş SSRİ-nin 366-cı motoatıcı alayının köməyi ilə Xocalını ələ keçirdilər. İşğalçılar Xocalını xüsusi amansızlıqla dağıdıb və mülki əhalini tamamilə məhv etdilər. Ermənistan silahlı qüvvələri xüsusi qəddarlıqla - diri-diri yandıraraq, baş dərisini soyaraq, boynu vuraraq, hamilə qadınların isə qarın boşluğuna süngü ilə vuraraq vəhşiliklər törətdilər. Hətta uşaqlar belə istisna deyildi. Bütövlükdə, hücum və şəhərin ələ keçirilməsi nəticəsində 106 qadın, 63 uşaq və 70 yaşlı insan olmaqla 613 nəfər qətlə yetirildi. Digər 1000 sakin yaralandı, 1,275-i girov götürüldü, 150 nəfərin taleyi isə bu günədək naməlum qalıb. Xocalı şəhərində vətəndaşların qəsdən öldürülməsi  irqi ayrı-seçkilik əsasında onların kütləvi şəkildə qırğınına yönəldilib. Ermənistanın o vaxtkı müdafiə naziri və hazırda prezident olan Serj Sarkisyan britaniyalı jurnalist Tomas de Val ilə müsahibəsində utancverici formada günahkar olduğunu deyib: “Xocalıdan öncə, azərbaycanlılar düşünürdülər ki,…….erməni xalqı dinc əhaliyə qarşı heç vaxt əl qaldıra bilməz. Biz bu stereotipi sındıra bildik”.
Məktubu imzalayanlar Entoni Bourdaynın peşəkarlığına və beynəlxalq mətbəx haqqında hazırladığı proqramlara hörmət etdiklərini bildiriblər və qeyd ediblər ki, sülh şəraitində belə bir mətbəx mübadilələri xalqları bir araya gətirir: “Lakin davamlı müharibə və amansızlıq şəraitində belə bir mədəni proqram müharibə cinayətlərinin qurbanı olan, yaxınlarını və öz doğma yurdlarını itirən bizim kimi insanlar tərəfindən etnik təmizləmə və güc yolu ilə torpaq əldə etmə siyasətinin dəstəklənməsi kimi başa düşülə bilər. Xahiş edirik başa düşəsiniz ki, biz hətta işğal olunmuş ərazilərdə valideynlərimizin və digər yaxınlarımızın məzarlarını belə ziyarət etməkdən məhrum olunmuşuq. Ötən 25 il ərzində biz doğma torpaqlarımıza qayıtmaq, evlərimizi yenidən qurmaq, viran qoyulmuş və əhalisi didərgin salınmış Şuşa şəhərində sizin ermənilər tərəfindən qonaq edildiyiniz Azərbaycanın milli yeməyi olan şilə plovunu uşaqlarımız üçün yenidən bişirmək həsrəti ilə yaşayırıq”.
Məqalədə qeyd olunub ki, işğalın dəstəklənməsi, bununla işğal faktının və müharibənin uzadılması bu faciədən faydalananlardan başqa kimsəyə kömək etmir: “Əvəzində biz iki xalqa sülh əldə etmək üçün yardım etməli və beynəlxalq sülh yaratma cəhdlərini təşviq etməliyik. Biz vəziyyətin həssaslığını və bir çoxlarımızın yaşadıqları əzabları nəzərə almağa çağırırıq. Həmçinin, biz Azərbaycanın işğal olunmuş və etnik təmizlənməyə məruz qalmış ərazilərindən hazırlanmış hissəni şounuza daxil etmək qərarınızı yenidən nəzərdən keçirməyə çağırırıq”.



N.О.
www.oxu.az
"
"Tahir Əkbərin müalicə xərcləri Heydər Əliyev Fondu tərəfindən ödəniləcəkHeydər Əliyev Fondunun prezidenti, Azərbaycanın Birinci vitse-prezidenti Mehriban Əliyevanın göstərişi ilə Əməkdar incəsənət xadimi, bəstəkar Tahir Əkbərin müalicə xərcləri fond tərəfindən ödəniləcək.
Oxu.Az bu barədə Trend-ə istinadla xəbər verir.
Bəstəkar T.Əkbər bir neçə gün öncə insult keçirib.
A.S.
www.oxu.az
"
"ABŞ səfirindən “Nar bayramı”nda maraqlı jest – FOTOAzərbaycanın Göyçay rayonunda ənənəvi “Nar bayramı” keçirilir.
Oxu.Az xəbər verir ki, “Nar bayramı”nda ABŞ-ın Azərbaycandakı səfiri Robert Sekuta da iştirak edib.
R.Sekuta tədbirdən xatirə qalması üçün orada sərgilənən və bəyəndiyi milli əşyalardan birini almaq istəyib. Əşyanın sahibi səfirə hörmət əlaməti olaraq əşyanı ona hədiyyə etdiyini və məbləği qəbul etmək istəmədiyini söyləyib.
R.Sekuta bu təklifdən imtina edib, onun bu işdə zəhməti olduğunu vurğulayıb, 25 AZN ödəyib və həmin əşyanı satın alıb.




















Aytən Sadıqzadə
Foto: Ehtiram Jabi
www.oxu.az
"
"Azərbaycan prezidenti: BTQ bütün region üçün inkişaf gətirəcək“Asiyadan Avropaya və Avropadan Asiyaya bundan qısa yol yoxdur. Bizim tariflərin razılaşdırılması üzrə gələcək vəzifəmiz onu iqtisadi cəhətdən də çox cəlbedici etməkdir. Uzunmüddətli perspektivdə yüklərin həcmi artacaq. Əlbəttə, bu, böyük gəlir, iş yerləri və əməkdaşlıq deməkdir”.
Oxu.Az-ın xəbərinə görə, bunu prezident İlham Əliyev Bakı-Tbilisi-Qars (BTQ) dəmir yolunun açılışı zamanı “Euronews” televiziyasına müsahibəsində deyib.
“Bu, tarixi hadisədir. Bu yol qitələri, Avrasiyanı birləşdirir. Bu, Asiya ilə Avropa arasında ən qısa yoldur. Azərbaycan Türkiyə və Gürcüstanla birlikdə onun tikintisində çox fəal iştirak edib. Çox şadam ki, bu gün biz birlikdə tarixi hadisəni qeyd edirik: Türkiyə prezidenti, gürcüstanlı, qazaxıstanlı, özbəkistanlı dostlarımız – baş nazirlər, Türkmənistandan, Tacikistandan nazirlər. Yəni, onların iştirakı bu layihənin nə qədər əhəmiyyətli olduğunu göstərir. Bu, ən qısa, ən etibarlı yoldur. Bu yol bütün region üçün firavanlıq, sabitlik, inkişaf gətirəcək”, - dövlət başçısı vurğulayıb.
Prezident bildirib ki, bu yolun iqtisadi cəhətdən böyük əhəmiyyəti var: “Bu yol boyunca yerləşən bütün ölkələr ondan istifadə edəcəklər. Çünki yenə də deyirəm, bu, ən qısa yoldur. Asiyadan Avropaya və Avropadan Asiyaya bundan qısa yol yoxdur. Bizim tariflərin razılaşdırılması üzrə gələcək vəzifəmiz onu, həmçinin iqtisadi cəhətdən çox cəlbedici etməkdir. Buna görə də biz bunun üzərində birlikdə işləyəcəyik.
Biz bu yolla, Azərbaycan ərazisi vasitəsilə yüklərin tədricən 17 milyon tona qədər artacağını gözləyirik. Uzunmüddətli perspektivdə yüklərin həcmi artacaq. Əlbəttə, bu, böyük gəlir, iş yerləri və əməkdaşlıq deməkdir”.
N.O.
www.oxu.az
"
"MDB ölkələri terrorizmə qarşı birgə mübarizə aparacaqlarMDB hökumət başçılarının Daşkənddə keçirilən iclasında MDB çərçivəsində terrorizm və digər zorakı ekstremizmə qarşı mübarizə və onların maliyyələşməsi ilə bağlı informasiya mübadiləsi aparılmasına dair saziş imzalanıb.
Oxu.Az-ın APA-ya istinadən verdiyi məlumata görə, 2018-ci ildə birgə hava hücumundan müdafiə sistemlərinin yaradılması və inkişafına maliyyə ayrılması barədə də qərar qəbul edilib.
N.O.
www.oxu.az
"
"Səhlab Bağırovdan Müsavata – XƏBƏRDARLIQBakı şəhər Baş Polis İdarəsi Müsavat Partiyasının bu gün Bakı şəhər İcra Hakimiyyətinin qarşısına təyin etdiyi piketlə bağlı xəbərdarlıq edib.
Oxu.Az xəbər verir ki, Baş İdarənin rəis müavini, polis general-mayoru Səhlab Bağırov APA-ya açıqlamasında bildirib ki, paytaxtda razılaşdırılmamış hər hansı aksiyanın keçirilməsi yolverilməzdir: “Bakı Şəhər İcra Hakimiyyəti ilə razılaşdırılmamış hər hansı aksiyanın və ya piketin keçirilməsinə imkan verilməyəcək. Kimlərsə paytaxtda qanunun tələbini və ictimai qaydanı pozaraq, razılaşdırılmamış piket keçirməyə cəhd edərsə, qarşısı tərəfimizdən alınacaq. Belə bir cəhdə təşəbbüs göstərənlər isə məsuliyyətə cəlb olunacaqlar”.
S. Bağırov piketin təşkilatçılarını qanunvericiliyin tələblərinə əməl etməyə çağırıb.
Qeyd edək ki, Müsavat Partiyası noyabrın 3-də, saat 15:00-da Bakı Şəhər İcra Hakimiyyətinin inzibati binası qarşısında piket keçirilməsi ilə bağlı müraciət edib. Bakı Şəhər İcra Hakimiyyətində müraciətə baxılıb və piket keçirilməsinə razılıq verilməyib.
Müsavat Partiyası BŞİH-in bu qərarını qanunsuz sayaraq, bu gün saat 16:00-da həmin ünvanda piket keçirəcəyini bildirib.
E.Ə.
www.oxu.az
"
"İlham Əliyev: Erməni lobbisi münaqişənin ədalətli həllinə mane olmağa çalışır - YENİLƏNİBAzərbaycan prezidenti İlham Əliyev Fransa Milli Assambleyasının Fransa-Azərbaycan dostluq qrupunun rəhbəri Pyer Alen Rafanı qəbul edib.
Oxu.Az-ın məlumatına görə, dövlət başçısı Pyer Alen Rafanı Fransa parlamentinə seçilməsi münasibətilə təbrik edib və onun Fransa-Azərbaycan dostluq qrupunun rəhbərlik etməsindən məmnunluğunu bildirib.
Prezident İlham Əliyev Pyer Alen Rafanın Azərbaycana səfərinin ölkəmizlə yaxından tanış olmaq üçün yaxşı fürsət yaratdığını deyib. İkitərəfli münasibətlərə toxunan dövlət başçısı qeyd edib ki, Fransa-Azərbaycan əlaqələri bu gün çox yüksək səviyyədədir və siyasi, iqtisadi, energetika, infrastruktur sahələrində əməkdaşlığımız yaxşı nəticələr verir.
Prezident İlham Əliyev bir çox fransız şirkətlərinin uzun illər Azərbaycanda fəaliyyət göstərməsinin önəmini vurğulayıb.
Dövlət başçısı, eyni zamanda, bildirib ki, ATƏT-in Minsk qrupunun həmsədri kimi Fransa Ermənistan-Azərbaycan, Dağlıq Qarabağ münaqişəsinin həlli işində də öz rolunu oynayır: “Lakin erməni lobbisi dünyanın müxtəlif ölkələrində Azərbaycanla və Dağlıq Qarabağla bağlı uydurma və yalan məlumatlar yayır, beynəlxalq ictimaiyyəti çaşdırmağa cəhd edir və münaqişənin ədalətli həllinə mane olmağa çalışır”.
İkitərəfli əlaqələrin gündəliyinin kifayət qədər geniş olduğunu deyən prezident İlham Əliyev bu əlaqələrin gələcək illərdə daha da güclənəcəyini əminliklə qeyd edib.
Fransa Milli Assambleyanın Fransa-Azərbaycan dostluq qrupunun rəhbəri Pyer Alen Rafan isə Bakıda prezident İlham Əliyevlə görüşdən böyük şərəf duyduğunu və Fransa-Azərbaycan dostluq qrupuna rəhbərlik etməkdən fərəh hissi keçirdiyini bildirib: “Bizim hamımızın, o cümlədən Fransa Prezidenti Emmanuel Makronun arzusu budur ki, Fransa-Azərbaycan münasibətləri bundan sonra daha da yüksək səviyyəyə qalxsın”. O, həmçinin ölkələrimiz arasında siyasi, iqtisadi və mədəni əlaqələrin möhkəmləndirilməsi istiqamətində gələcəkdə də çalışmağın zəruriliyini qeyd edib.
Pyer Alen Rafan Azərbaycan haqqında reallıqların Fransa cəmiyyətinə olduğu kimi çatdırılmasının vacibliyini də vurğulayıb. Ermənistan-Azərbaycan, Dağlıq Qarabağ münaqişəsinə toxunan Pyer Alen Rafan bildirib ki, Fransa münaqişənin həlli ilə bağlı mövcud olan qətnamələrə sadiqdir.
Görüşdə ölkələrimiz arasında kosmik sənaye, inşaat, nəqliyyat, su təsərrüfatı, metro, dəmir yolu, hərbi-texniki və digər sahələrdə əməkdaşlığa dair fikir mübadiləsi aparılıb.
11:00
Prezident İlham Əliyev noyabrın 3-də Fransa Respublikası Milli Assambleyasının Fransa-Azərbaycan dostluq qrupunun rəhbəri Pyer Alen Rafanın başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.
N.O.
www.oxu.az
"
"Lavrov ATƏT baş katibi ilə Qarabağ münaqişəsini müzakirə edirBu gün Moskvada Rusiya xarici işlər naziri Sergey Lavrovla ATƏT-in baş katibi Tomas Qremingerin görüşü başlayıb.
Bu barədə Oxu.Az Rusiya XİN-nin mətbuat xidmətinə istinadən xəbər verir.
“ATƏT-in Minsk qrupunun həmsədrləri Dağlıq Qarabağ münaqişəsinin həlli üzərində aktiv surətdə işləyirlər”, - deyə Lavrov bildirib.
N.О.
www.oxu.az
"
"“Le Monde” Ermənistanın Metsamorunu Çernobılla müqayisə etdiFransanın nüfuzlu “Le Monde Diplomatique” (""Diplomatik dünya"") aylıq jurnalının noyabr buraxılışda yalnız regiona deyil, Avropaya da təhlükə olan Ermənistanın Metsamor AES-ə həsr olunmuş məqalə dərc olunub.
Oxu.Az məqalənin tərcüməsini təqdim edir:
“1986-cı ildə Çernobılda və 2011-ci ildə Fukusimada baş verən qəzalar bütün dünyaya atom enerjisinin nə dərəcədə təhlükəli olduğunu göstərdi. Lakin əgər inkişaf etmiş ölkələr üçün ekoloji təhlükəsizlik naminə də olsa, atom enerjisindən imtina çətindirsə, nüvə reaktorları hətta seysmik zonada yerləşsə belə, Ermənistan kimi kasıb iqtisadiyyatı olan ölkələr üçün bu, demək olar ki, qeyri-mümkündür.”
Metsamor Sovet İttifaqı dövründə Ərəbistan və Avrasiya plitələrinin geoloji toqquşması hissəsində inşa edilib. Bu, yüksək seysmik zonadır. 400 MV gücə malik ilk blok olan WWER-440 1976-cı ildə, eyni gücə malik ikinci blok isə 1979-cu ildə şəbəkəyə qoşulub. 1988-ci ildə 6,9 ballıq zəlzələ nəticəsində Metsamordan cəmi 70 km aralıda yerləşən Spitak şəhəri dağılıb. O zaman hökumət təhlükəsizlik tədbiri kimi hər iki reaktorun fəaliyyətini dayandırmaq qərarına gəlib. 
Armavir yaxınlığında yerləşən Metsamor AES-in girişinin 100 metrliyində qadınlar tağlardan tərəvəz yığırlar. Qadınlar vedrələrini pomidorla doldurub evlərinə qayıdırlar. Onların ərləri elektrostansiyada çalışırlar. Düşünürlər ki, elektrostansiyanın yaxınlığında yaşamaq və işləmək təhlükəsizdir. Lakin onlar, əslində, vəziyyətin nə yerdə olduğunu bilsəydilər, bu qədər sakit olmazdılar.
1991-ci ildə müstəqilliyini elan edən Ermənistan ciddi enerji çatışmazlığı ilə üzləşdi. Dağlıq-Qarabağ münaqişəsi isə vəziyyəti daha da ağırlaşdırdı. 1995-ci ildə hökumət həm bölgədə, həm də Avropada ikinci bloku işə salmağa qərar verdi. “Bu atom elektrostansiyası köhnəlməsi və güclü seysmik fəal zonada yerləşməsi səbəbindən əvvəlki kimi, bütün Avropa üçün təhlükə mənbəyidir,” – deyə Avropa İttifaqının nümayəndəsi, bu məsələ üzrə mütəxəssis yazıb. O, enerji blokunun bağlanılması üçün 100 milyon avro məbləğində kömək təklif edib. Lakin Ermənistan hökuməti bu məbləği az hesab edib...”  
N.O.
www.oxu.az
"
"Nazirlər Kabinetinin səlahiyyəti artırıldıGəmilərin dəniz üzgüçülüyü ilə bağlı tələbləri Nazirlər Kabineti müəyyən edəcək.
Oxu.Az-ın Report-a istinadən xəbərinə görə, bu, “Azərbaycan Respublikasının İnzibati Xətalar Məcəlləsində dəyişikliklər edilməsi haqqında” Azərbaycan Respublikasının 2017-ci il 16 may tarixli, 669-VQD nömrəli Qanununun tətbiqi barədə” Azərbaycan Respublikası prezidentinin 2017-ci il 25 may tarixli, 1422 nömrəli Fərmanında dəyişiklik edilməsi haqqında Azərbaycan Respublikası prezidentinin Fərmanında əksini tapıb.
Hazırda tələbləri Dövlət Dəniz Administrasiyası müəyyən edir.
İnzibati Xətalar Məcəlləsinin 307.4-cü (Dəniz və çay nəqliyyatında hərəkətin təhlükəsizliyinin təmin edilməsi qaydalarının pozulması) maddəsinə əsasən, dəniz nəqliyyatı sahəsində beynəlxalq konvensiyaların tələblərinə, habelə Nazirlər Kabinetinin müəyyən etdiyi tələblərə zidd olaraq gəmilərin dəniz üzgüçülüyünün təhlükəsizliyinə, insan həyatına və ya ətraf mühitə real təhlükə yaradan uyğunsuzluqlarla istismar və idarə edilməsinə görə fiziki şəxslər üç yüz manat məbləğində, vəzifəli şəxslər beş yüz manat məbləğində, hüquqi şəxslər beş min manat məbləğində cərimə edilir.
N.O.
www.oxu.az
"
"""Con Batçelor Şou""da BTQ dəmir yolunun strateji əhəmiyyəti müzakirə olunubBakı-Tbilisi-Qars dəmir yolunun rəsmi açılışı münasibətilə ABŞ-da məşhur və geniş auditoriyaya malik olan ""Con Batçelor Şou"" radio verilişi canlı yayımda Azərbaycanın ABŞ-dakı səfiri Elin Süleymanovdan müsahibə alıb. 
Oxu.Az APA-ya istinadən xəbər verir ki, müsahibə zamanı aparıcı Bakı-Tbilisi-Qars dəmir yolunun açılışı münasibətilə təbriklərini çatdıraraq, 850 km məsafəni əhatə edən bu dəmir yolunun Azərbaycan, Gürcüstan və Türkiyə ilə yanaşı, bütövlükdə regionun inkişafına töhfə verəcəyini diqqətə çatdırıb və bu üç ölkənin birgə necə uğurlu əməkdaşlıq etməsinə dair sual ünvanlayıb.
Azərbaycan, Gürcüstan və Türkiyə arasında əməkdaşlığın regionun digər ölkələri üçün örnək olduğunu deyən diplomat bunun könüllü surətdə və heç kimin təsiri olmadan baş verdiyini, hər üç ölkənin və xalqların maraq və rifahına xidmət etdiyini vurğulayıb. Tarixi İpək Yolun yenidən canlandırılmasında mühüm bağlantı olan Bakı-Tbilisi-Qars dəmir yolunun rəsmi açılış mərasimində Azərbaycan və Türkiyənin prezidentləri ilə yanaşı, Gürcüstan, Qazaxıstan və Özbəkistanın baş nazirlərinin, Türkmənistan və Tacikistanın nazirləri və digər ölkələrin rəsmilərinin iştirak etdiyi və bu faktın özü-özlüyündə layihənin region üçün nə dərəcədə əhəmiyyətli olmasının göstəricisi olduğu bildirilib. Fikrin davamı olaraq, Azərbaycan prezidenti İlham Əliyevin qeyd etdiyi kimi, bir çoxlarının Bakı-Tbilisi-Qars dəmir yolunun tikintisinə inanmadıqlarını və onun reallaşmasını qeyri-mümkün hesab etdiklərini söyləyən səfir bunun üç ölkə arasındakı dostluq və qardaşlığın nəticəsi olduğunu ifadə edib.
Daha sonra aparıcı Bakı-Tbilisi-Qars dəmir yolunun əhəmiyyətindən bəhs edib. İlk olaraq, ildə 1 milyon sərnişin və 6,5 milyon ton yük daşımaq potensialına malik həmin yolun Avropa və Asiya bazarlarını bir-birinə bağladığını deyən aparıcı üç ölkə arasında bu sahədə əməkdaşlığın ilk dəfə həyata keçirildiyinə dair növbəti sualını səsləndirib.
E.Süleymanov Azərbaycan, Gürcüstan və Türkiyənin əvvəlki dövrlərdə birgə enerji sahəsində, o cümlədən Bakı-Tbilisi-Ceyhan neft kəməri, Bakı-Tbilisi-Ərzurum qaz kəməri kimi mühüm əhəmiyyətə malik olan layihələr həyata keçirdiklərini və hazırda Avropanın ən böyük infrastruktur layihələrindən biri olan Cənub Qaz Dəhlizinin inşası üzərində işlədiklərini vurğulayıb. O, Bakı-Tbilisi-Qars dəmir yolunun isə qeyri-enerji sektorunda ilk belə irimiqyaslı layihə olduğunu söyləyib. Fikrin davamı olaraq, səfir ABŞ və Avropa İttifaqının da bu dəmir yolunu dəstəklədiyini və rəsmi açılış münasibətilə bəyanat verdiyinə diqqət yönəldərək, Avropa İttifaqının bəyanatında həmin dəmir yolunun Şərq Tərəfdaşlığı, eləcə də, Mərkəzi Asiya strategiyasının mahiyyətinə uyğun gəldiyinin ifadə edildiyini söyləyib.
Yekunda aparıcı Bakı-Tbilisi-Qars dəmir yoluna ABŞ tərəfindən göstərilən dəstək, habelə onun region ölkələri ilə bu sahədə praktik əməkdaşlığa marağının artmasına toxunaraq, bu xüsusda, ABŞ-ın İxraca Nəzarət və Sərhəd Təhlükəsizliyi proqramı çərçivəsində həm Azərbaycan, həm də Gürcüstanda gömrük və sərhəd-keçid məsələlərinə həsr olunmuş təlimlərin təşkil edildiyini qeyd edib və ABŞ üçün Azərbaycanın strateji əhəmiyyətinə dair növbəti sualını ünvanlayıb.
Səfir Azərbaycanın əlverişli coğrafi mövqeyə malik olduğunu, ölkəmizin qədim İpək Yolunun mühüm hissəsi olmaqla, şərq-qərb və şimal-cənub yollarının kəsişməsində yerləşdiyini, eləcə də, mühüm enerji layihələrinin təşəbbüskarı və müəllifi olduğunu, NATO-nun Şimal Təchizat Şəbəkəsi çərçivəsində ABŞ ilə yaxından əməkdaşlıq etdiyini vurğulayaraq, ölkəmizin ABŞ ilə əlaqələrinə böyük diqqət yetirdiyini və bu əlaqələrin inkişafının hər iki tərəf üçün faydalı olduğunu qeyd edib.
Müsahibənin tam versiyasını https://player.fm/series/the-john-batchelor-show/azerbaijan-starts-the-silk-road-of-iron-rails-elinsuleymanov internet səhifəsindən əldə etmək olar.
Qeyd edək ki, ""Con Batçelor Şou"" gündəlik həyatda aktual olan beynəlxalq hərbi, siyasi və iqtisadi mövzulara həsr olunur, ABŞ-da federal ABC Radio Şəbəkəsinə daxil olan müxtəlif ştat və şəhərlərdə geniş çeşidli radiokanallar tərəfindən həm canlı, həm də audio yazısı geniş yayımlanır. Həftənin hər günü yayımlanan bu şou ABŞ-da milyonlarla dinləyici auditoriyasına malikdir.
N.O.
www.oxu.az
"
"Tramp: “Green Card”la ölkəyə heç də ən yaxşı insanlar gəlmirlərABŞ prezidenti Donald Tramp güman edir ki, ""Green Card"" – Amerikada daimi yaşayış statusu almaq hüququ verən viza uduşu proqramı ilə ölkəyə ""heç də ən yaxşı insanlar gəlmirlər"".
Oxu.Az bu barədə “Report”a istinadla xəbər verir.
""Siz lotoreya sisteminə və onunla bizim ölkəmizə gələn insanlara bir baxın…Bilinsiniz, ölkələr öz yaxşılarını, seçilmişlərini başqa yerə buraxmırlar"", — deyə Tramp bildirib.
A.S.
www.oxu.az
"
"Əli Həsənov prezidentlərin Tehran görüşünü şərh etdiOxu.Az Azərbaycan Prezidentinin İctimai-siyasi məsələlər üzrə köməkçisi-şöbə müdiri Əli Həsənovun Azərbaycan, İran və Rusiya prezidentlərinin noyabrın 1-də Tehranda keçirilmiş üçtərəfli görüşü ilə bağlı Trend-ə müsahibəsini təqdim edir:
- Ötən gün İranın paytaxtı Tehranda baş tutan Azərbaycan, İran və Rusiya prezidentlərinin üçtərəfli görüşünün həm ölkəmiz, həm də region üçün əhəmiyyətini necə qiymətləndirirsiniz?
- Son dövrlər Xəzər dənizi-Qara dəniz hövzəsi və Cənubi Qafqaz kimi böyük bir regionda baş verən mühüm hadisələr, o cümlədən Azərbaycanın liderliyi ilə həyata keçirilən nəhəng transmilli layihələr Azərbaycan, İran və Rusiya prezidentlərinin noyabrın 1-də Tehranda görüşünün keçirilməsinə əhəmiyyətli təsir göstərmişdir.
Son bir həftədə Azərbaycan Prezidenti bölgənin demək olar ki, bütün ölkə və hökumət başçıları ilə görüşlər keçirib. Bu görüşlərdə bölgənin siyasi-iqtisadi həyatının bütün aktual məsələləri, habelə Şərq-Qərb nəqliyyat-kommunikasiya dəhlizinin ən mühüm seqmenti olan Bakı-Tbilisi-Qars dəmir yolunun perspektivi, bu layihənin region ölkələrinə, ümumiyyətlə, dünyada ticari-iqtisadi əlaqələrin güclənməsinə verəcəyi dəstəklə bağlı mühüm müzakirələr aparıb.
Azərbaycan, İran və Rusiya prezidentlərinin üçtərəfli görüşü ilk növbədə regionda sabitliyin, təhlükəsizliyin təmin olunması, əməkdaşlıq mühitinin stimullaşdırılması, ölkələr arasında ticari-iqtisadi əlaqələrin, enerji və nəqliyyat sahəsində mövcud əməkdaşlığın daha da inkişaf etdirilməsi və digər aktual məsələlərin həlli üçün mühüm əhəmiyyətə malik platformadır. Əminliklə demək olar ki, dövlət başçıları dünənki görüşdən və onun nəticələrindən kifayət qədər razı qaldılar. Həmçinin Azərbaycan, Rusiya və İranın nümayəndə heyətləri müxtəlif sahələr üzrə mövcud vəziyyəti və qarşıda duran vəzifələri, tərəfdaşlıq kursunun bütün konturlarını müzakirə etdilər. Düşünürəm ki, keçirilmiş görüşlərin müsbət nəticələri yaxın zamanlarda özünü göstərəcək.
Bu görüş onu göstərdi ki, Azərbaycan, İran və Rusiya arasında səmimi dostluq əlaqələri mövcuddur. Üç ölkə arasında qarşılıqlı hörmət və səmərəli əməkdaşlıq ümumilikdə regionun aktual məsələlərinin həlli üçün böyük önəm daşıyır və bütün iştirakçılar səmərəli əməkdaşlıq kursunu davam etdirmək əzmindədirlər.
Onu da qeyd etməliyəm ki, son dövrlərdə bölgədə reallaşdırılan həm ikitərəfli, həm də çoxtərəfli görüşlərin bir çoxunun təşəbbüskarlığı və liderliyi Azərbaycana məxsusdur. Azərbaycan, İran və Rusiya üçtərəfli görüşünün, onların arasında formalaşmış tərəfdaşlıq kursunun, həyata keçirilən və nəzərdə tutulan birgə layihələrin təşəbbüsü də Azərbaycandan gəlib və artıq öz pozitiv nəticələrini göstərməkdədir. Ona görə də, bütün digər məsələlərdə olduğu kimi, dünənki görüşdə də Azərbaycanın liderliyi özünü göstərirdi və gələcəkdə də özünü göstərəcək.
Qeyd etmək istəyirəm ki, bu tipli yeni əməkdaşlıq formatlarının yaradılması aktualdır. Azərbaycan-İran-Rusiya olduğu kimi, Azərbaycan-İran-Türkiyə, Azərbaycan-Gürcüstan-Türkiyə platformaıları da artıq formalaşıb və fəaliyyət göstərirlər. Gələcəkdə yəqin ki, Azərbaycan-Türkiyə-Türkmənistan, Azərbaycan-Türkiyə-Qazaxıstan, Azərbaycan-İran-Türkmənistan və digər formatlarda əməkdaşlıq davam etdiriləcək. Bu formatlar bölgədə sülh, əmin-amanlıq, firavanlıq və ticari-iqtisadi əlaqələrin güclənməsinə öz müsbət təsirini göstərəcək.
- Üçtərəfli görüşün yekun bəyanatında münaqişələrin regionun inkişafına maneə törətdiyi qeyd edildi. Ermənistan-Azərbaycan Dağlıq Qarabağ münaqişəsinin həllinin vacibliyi baxımından bu bəyanatı necə xarakterizə etmək olar?
- Tehranda Azərbaycan, İran və Rusiya prezidentlərinin imzaladığı birgə bəyannamə və səsləndirdikləri bəyanatlar bütövlükdə Azərbaycan-İran-Rusiya üçtərəfli formatının və bu formatda təmsil olunan dövlətlərin regionda və dünyada baş verən hadisələrə münasibəti kimi xarakterizə oluna bilər.
Regiondakı münaqişələr sülhün təmin olunmasına əsas maneədir. Beynəlxalq səviyyədə Yaxın Şərqdə – Suriya və İraqda, Cənubi Qafqazdakı qarşıdurmalar, o cümlədən Ermənistan-Azərbaycan Dağlıq Qarabağ və digər münaqişələrə nümayiş etdirilən vahid yanaşma ondan ibarətdir ki, bu tipli problemlər bütövlükdə sülhün və təhlükəsizliyin davamlı şəkildə təmin olunmasına maneədir və mütləq aradan qaldırılmalıdır. Belə mürəkkəb məsələlərin həlli üçün mütləq beynəlxalq hüquq normaları tətbiq olunmalıdır. Btün bunlar prezidentlərinin Tehran görüşündə də səsləndi.
Əlbəttə, Azərbaycan tərəfi görüşdə Ermənistanın Azərbaycan torpaqlarını işğal etdiyini və bunun nəticəsində özünü izolyasiya vəziyyətinə saldığını diqqətə çatdırdı. Bildirildi ki, bu münaqişə Cənubi Qafqazda və ümumiyyətlə, Xəzər-Qara dəniz hövzəsində sülh və təhlükəsizliyə ciddi təhdid yaradır. Gələcəkdə həm energetika, həm nəqliyyat, həm də təhlükəsizlik sahəsində əməkdaşlıq üçün Ermənistanın işğalçılıq siyasətindən imtina etməsi və Azərbaycanın işğal olunmuş torpaqlarından çıxması zəruriliyi ortaya qoyuldu. Düşünürəm ki, prinsipcə bu dövlətlərin sülh və təhlükəsizlik istiqamətində mövqeləri ilə Azərbaycanın bəyanatı üst-üstə düşdü.
Qeyd edim ki, Birgə Bəyannamədə iqtisadi, sosial, nəqliyyat və energetika sahəsində əməkdaşlıq və digər məsələlər də öz əksini tapdı.
- Görüşdə Şimal-Cənub, Şərq-Qərb dəhlizləri ətrafında da fikir mübadiləsi aparıldı. Bu nəqliyyat dəhlizlərinin gələcək perspektivi baxımından Azərbaycanın mövqeyini və rolunu necə qiymətləndirmək olar?
- Tehranda Şimal-Cənub və Şərq-Qərb nəqliyyat dəhlizlərinin bir-birini tamamladığı, ətraf ölkələrə iqtisadi cəhətdən daha səmərəli imkanlar yaradacağı birmənalı şəkildə qeyd olundu. Görüşdə Bakı-Tbilisi-Qars dəmir yolu və Şimal-Cənub istiqaməti üzrə digər nəqliyyat dəhlizinin bir-birinə rəqib olmadığı vurğulandı və region ölkələrinin – İran, Rusiya və Azərbaycanın hər iki dəhlizdən öz maraqları çərçivəsində istifadə edəcəkləri iradəsi ortaya qoyuldu. Yəni həm Azərbaycan İranın və Rusiyanın mövcud nəqliyyat-tranzit infrastrukturlarından, həm də İran və Rusiya Azərbaycanın mövcud nəqliyyat-tranzit imkanlarından, o cümlədən Bakı-Tbilisi-Qars dəmir yolundan istifadə edəcəklər. Ticari-iqtisadi əlaqələrin elə istiqamətləri var ki, burada Bakı-Tbilisi-Qars dəmir yolundan istifadə daha sərfəli olacaq. Bütün bunlar bir-birinə rəqabət yaratmayan, bir-birini tamamlayan layihələr kimi dəyərləndirilir.
Tehranda Azərbaycan, İran və Rusiya prezidentlərinin üçtərəfli görüşünün nəticəsi olaraq bu iki nəqliyyat-tranzit xəttinin bir-birinə uyğunlaşdırılması məsələsi də müzakirə olundu. Yəni gələcəkdə həm Şimal-Cənub, həm də Şərq-Qərb nəqliyyat dəhlizlərindən əlaqəli şəkildə, bir-birini tamamlayaraq istifadə olunması əzmi nümayiş etdirildi və düşünürük ki, belə də olacaq. Bütövlükdə Avropanı Asiya ilə, Şimalı Cənubla, Şərqi Qərblə birləşdirmə anlamında həmin layihələrin alternativi yoxdur. Bunlar digər layihələrlə birlikdə dünyada ticari-iqtisadi əlaqələrin daha intensivləşməsinə, daha rahat şəkildə həyata keçirilməsinə xidmət göstərir və Azərbaycan da müvafiq olaraq onların mərkəzində dayanan üç ölkədən biridir.
- İlk üçtərəfli görüşdən sonra Azərbaycan, İran və Rusiya arasında ticarət dövriyyəsinin artdığı qeyd olundu. Budəfəki görüşdən sonra da bu istiqamətdə artıma proqnoz vermək mümkündürmü?
- Tehran görüşündə ticari-iqtisadi əlaqələrin hazırkı vəziyyəti və perspektivi hərtərəfli müzakirə olundu. Azərbaycan və İran arasındakı ticarət dövriyyəsinin artım tempindən bəhs edildi. Dövlət başçıları bildirdilər ki, bu göstərici iki ölkənin iqtisadi potensialına hələ də tam cavab vermir və artırıla bilər. Məsələn, ötən il İranla Azərbaycan arasında ticarət dövriyyəsi 70 faizə yaxın artmışdı. Bu ilin 9 ayında isə 37 faiz də artıb. Rusiya ilə Azərbaycan arasında ticari-iqtisadi əlaqələr də yüksələn xətlə inkişaf edir. İki ölkə arasında ticarət dövriyyəsi cari ilin 9 ayında 60 faizə yaxın olub. Baxmayaraq ki, bu göstərici ticari-iqtisadi əlaqələrdə mühüm elementlərdən birini təşkil edən enerji daşıyıcılarının qiymətinin düşməsi fonunda müşahidə olunub.
Görüşdə hər üç ölkə öz iradəsini ortaya qoydu ki, bundan sonra da tərəfdaşlıq kursunu, bölgədə qarşılıqlı iqtisadi maraqların təmin olunması üçün həm energetika, həm nəqliyyat-tranzit, həm də təhlükəsizlik sahəsində üçtərəfli əməkdaşlıq formatını davam etdirsinlər.
S.B.
www.oxu.az
"
"Mehriban Əliyeva İtaliya Senatının sədr müavini ilə görüşübAzərbaycan Respublikasının Birinci vitse-prezidenti Mehriban Əliyeva noyabrın 2-də İtaliya Senatının sədr müavini xanım Linda Lanzillottanın başçılıq etdiyi nümayəndə heyəti ilə görüşüb.
Oxu.Az-ın məlumatına görə, Azərbaycanın Birinci vitse-prezidenti Mehriban Əliyeva ölkəmizə göstərilən dostluq münasibəti və diqqətə görə İtaliya Senatının sədr müavini Linda Lanzillottaya minnətdarlığını bildirib. Bu il Azərbaycan ilə İtaliya arasında diplomatik münasibətlərin qurulmasının 25 illiyinin qeyd olunduğunu deyən Mehriban Əliyeva ölkələrimiz arasında uğurlu, ikitərəfli maraqlara cavab verən münasibətlərin mövcudluğunu məmnunluqla qeyd edib.
Əməkdaşlığımızın bir çox sahələri – siyasi, iqtisadi, humanitar sahələri əhatə etdiyini və əlaqələrimizin inkişaf etdiyini deyən Azərbaycanın Birinci vitse-prezidenti ölkəmizin Avropanın enerji təhlükəsizliyinə öz töhfəsini verdiyini vurğulayıb, “Cənub Qaz Dəhlizi” layihəsinin həyata keçirilməsi ilə Azərbaycanın Avropanın enerji təhlükəsizliyinin təminində rolunun daha da artacağını diqqətə çatdırıb. Bildirilib ki, İtaliya da TAP layihəsinə qoşularaq bu sahədə Azərbaycan ilə çox uğurlu əməkdaşlıq edir. Mehriban Əliyeva Trans-Adriatik (TAP) boru kəmərinin inşası ilə bağlı bu günədək işlərin 60 faizinin görüldüyünü deyərək kəmərin vaxtında istifadəyə veriləcəyinə ümidvar olduğunu bildirib.
İtaliya ilə münasibətlərin bir çox sahələrdə inkişaf etdiyini, eyni zamanda, potensialın daha böyük olduğunu xatırladan Azərbaycanın Birinci vitse-prezidenti gələcəkdə bu potensialdan daha səmərəli istifadə olunacağına əminliyini ifadə edib. Bildirilib ki, humanitar sahədə ölkələrimizi və xalqlarımızı bir-birinə daha yaxın edən layihələr reallaşa bilər.
Birinci vitse-prezident Mehriban Əliyeva İtaliya Senatının sədr müavininin ölkəmizə səfərinin bu istiqamətdə atılan addımlara yeni təkan verəcəyinə ümidvar olduğunu bildirib.
İtaliya Senatının sədr müavini Linda Lanzillotta görüşə görə minnətdarlıq edərək ölkəmizlə münasibətlərin inkişafında İtaliyanın maraqlı olduğunu vurğulayıb.
S.B.
www.oxu.az
"
"Ramazan Abdulatipov: Xəzərin hüquqi statusuna dair müqavilə gələn ilin əvvəllərində imzalana bilərXəzərin hüquqi statusuna dair müqavilə 2018-ci ilin əvvəllərində imzalana bilər.
Oxu.Az APA-ya istinadən verdiyi məlumata görə, bunu Rusiya prezidentinin Xəzəryanı ölkələrlə əməkdaşlıq üzrə xüsusi nümayəndəsi Ramazan Abdulatipov deyib.
“Düşünürəm ki, müqavilənin gələn ilin əvvəlində Astanada keçiriləcəyi gözlənilən sammitdə imzalanması mümkündür. Bu, çox böyük iş olacaq, çünki biz artıq 20 ildən çoxdur Xəzərin hüquqi statusundan danışırıq və baza Konvensiyasını hələ imzalamamışıq”, - deyə R. Abdulatipov söyləyib.
Qeyd edək ki, Rusiya prezidenti Vladimir Putin noyabrın 1-də bildirib ki, Xəzərin hüquqi statusu ilə bağlı Rusiya, İran və Azərbaycan arasında mövqelərin dəqiqləşdirilməsi yaxın vaxtlarda yekunlaşa bilər.
A.M.
www.oxu.az
"
"Prezident Rauf Abdullayevə “İstiqlal” ordenini təqdim etdi - FOTO + YENİLƏNİBAzərbaycan prezidenti İlham Əliyev Üzeyir Hacıbəyli adına Azərbaycan Dövlət Simfonik Orkestrinin bədii rəhbəri və baş dirijoru, Xalq Artisti, Dövlət Mükafatı Laureatı Rauf Abdullayevə “İstiqlal” ordenini təqdim edib.
Oxu.Az-ın məlumatına görə, Xalq Artistini təbrik edən prezident İlham Əliyev R. Abdullayevin uzun illərdir Azərbaycanın musiqi sənətinə böyük töhfə verdiyini bildirib: “İlk növbədə, Sizi yubileyiniz münasibətilə təbrik etmək istəyirəm. Sizə cansağlığı, yeni uğurlar arzulayıram. Siz uzun illərdir ki, Azərbaycanın musiqi sənətinə böyük töhfə verirsiniz. Siz 20 ildir ki, Üzeyir Hacıbəyli adına Azərbaycan Dövlət simfonik orkestrinin bədii rəhbəri və dirijoru vəzifəsində çalışırsınız. Sovet dövründə siz bu orkestrə rəhbərlik etmisiniz, 1980-ci illərdə. Ondan sonra bir müddət xaricdə çalışmısınız və iyirmi il bundan əvvəl Azərbaycana qayıdıb yenə də bu orkestrə rəhbərlik etməyə başlamısınız. İyirmi ildir ki, bizim hamımızı öz sənətinizlə sevindirirsiniz. Ulu öndər Heydər Əliyev sizin fəaliyyətinizə çox yüksək qiymət verirdi. Mən sizinlə onun çoxsaylı görüşlərinin şahidi olmuşam. Bilirəm ki, onun sizə münasibəti çox yaxşı, çox müsbət idi. Bütün rəsmi tədbirlərdə siz iştirak edirdiniz. Azərbaycan dövləti sizin fəaliyyətinizi çox yüksək qiymətləndirir və siz 1997-ci ildə “Şöhrət”, 2012-ci ildə isə “Şərəf” ordenləri ilə təltif olunmusunuz. Bu yaxınlarda mənim Sərəncamımla Azərbaycan dövlətinin ali ordeni olan “İstiqlal” ordeni ilə də təltif edilmisiniz”.
Prezident İlham Əliyev “İstiqlal” ordenini Xalq Artisti Rauf Abdullayevə təqdim edib.
Heydər Əliyevin incəsənət adamlarına, o cümlədən onun rəhbərlik etdiyi orkestrə daim diqqət göstərdiyini minnətdarlıqla xatırlayan R. Abdullayev bunları deyib: “Ulu öndər Heydər Əliyev bizə, bizim orkestrə həmişə dəstək idi, bizim yanımızda idi. Hər dəfə konsertlərdən sonra yığışanda söhbət zamanı həmişə soruşardı, nə var nə yox, işlər necədir? Arzularımızı ona söyləyərdik və o, hamısını həll edərdi. Bu, bizim üçün böyük qayğı idi. Siz də onun layiqli davamçısı olaraq bizim incəsənət, mədəniyyət işçilərimizə həmişə hörmət etmisiniz, onlara fəxri adlar, ordenlər vermisiniz. Sizin qayğınızı hamımız hiss edirik. Ona görə də Sizə, Mehriban xanıma möhkəm cansağlığı, xoşbəxtlik arzulayır, işlərinizdə uğurlar diləyirəm”.











***
14:16
Azərbaycan Respublikasının prezidenti İlham Əliyev noyabrın 2-də Üzeyir Hacıbəyli adına Azərbaycan Dövlət Simfonik Orkestrinin bədii rəhbəri və baş dirijoru, Xalq Artisti, Dövlət Mükafatı Laureatı Rauf Abdullayevə “İstiqlal” ordenini təqdim edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
{gallery}
N.O.
www.oxu.az
"
"Azərbaycan prezidenti Rusiya nümayəndə heyətini qəbul edib - FOTO + YENİLƏNİB“Dünən axşam Rusiya prezidenti Vladimir Vladimiroviç Putinlə növbəti görüşdə münasibətlərimizin ikitərəfli gündəliyinə nəzər yetirdikdə, aşkar etdik ki, öz həllini tələb edən heç bir məsələ yoxdur. Biz, sadəcə, əldə olunan nailiyyətləri - həm iqtisadi, həm nəqliyyat, həm enerji, həm də siyasi sahələrdə əməkdaşlığımızın nəticələrini yada saldıq və müvafiq qurumlara münasibətlərin gələcək inkişaf yollarını müəyyənləşdirmək üçün göstərişlər verdik. Yəni, bu, artıq elə bir münasibətlər səviyyəsinin göstəricisidir ki, hətta prezidentlər səviyyəsində həllini tələb edən hansısa xüsusi məsələ yoxdur”.
Oxu.Az-ın məlumatına görə, bunu Azərbaycan prezidenti İlham ƏliyevRusiya Federasiya Şurasının sədrinin müavini İlyas Umaxanovu və Rusiya Federasiyası Dağıstan Respublikası Xalq Məclisinin sədri Xizri Şixsaidovu qəbul edərkən deyib.
“Bütün məsələlər çox uğurla həll edilir. Əlbəttə, bu gün Rusiya və Azərbaycan mehriban qonşuluq, tərəfdaşlıq və etibarlı dostluğun yüksək səviyyəsini nümayiş etdirirlər, - deyə o vurğulayıb.
Dövlət başçısı onu da bildirib ki, xalqlarımız arasında mövcud olan sıx əlaqələr bu gün uğurla inkişaf edir. 
12:35
Azərbaycan Respublikasının prezidenti İlham Əliyev noyabrın 2-də Rusiya Federasiyası Federasiya Şurasının sədrinin müavini, ikitərəfli komissiyanın həmsədri İlyas Umaxanovu və Rusiya Federasiyası Dağıstan Respublikası Milli Yığıncağının sədri Xizri Şixsaidovu qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.

















N.O.
www.oxu.az
"
"Azərbaycan və Polşa Energetika Nazirlikləri arasında Anlaşma Memorandumu təsdiq edildi - FƏRMANAzərbaycan prezidenti İlham Əliyev Azərbaycan Respublikasının Energetika Nazirliyi ilə Polşa Respublikasının Energetika Nazirliyi arasında enerji sahəsində əməkdaşlığa dair Anlaşma Memorandumunun təsdiq edilməsi haqqında Fərman imzalayıb.
Oxu.Az xəbər verir ki, sənədə əsasən:
1. Azərbaycan Respublikasının Energetika Nazirliyi ilə Polşa Respublikasının Energetika Nazirliyi arasında enerji sahəsində əməkdaşlığa dair 2017-ci il iyunun 27-də Varşava şəhərində imzalanmış Anlaşma Memorandumu təsdiq edilir.
2. Bu Fərmanın 1-ci hissəsində göstərilən Anlaşma Memorandumu qüvvəyə mindikdən sonra Azərbaycan Respublikasının Energetika Nazirliyi onun müddəalarının həyata keçirilməsini təmin edilməlidir.
3. Azərbaycan Respublikasının Xarici İşlər Nazirliyi Anlaşma Memorandumunun qüvvəyə minməsi üçün zəruri olan dövlətdaxili prosedurların yerinə yetirildiyi barədə Polşa Respublikası Hökumətinə bildiriş göndərməlidir.
N.O.
www.oxu.az
"
" Azərbaycan Dövlət İqtisad Universitetinin özünüidarə statusu ləğv edildiAzərbaycan Dövlət İqtisad Universitetinin özünüidarə statusu ləğv edilib. 
Oxu.Az-ın məlumatına görə, Azərbaycan prezidenti İlham Əliyev “Bakı Dövlət Universitetinin və Azərbaycan Dövlət İqtisad Universitetinin yenidən təşkili haqqında” 2017-ci il 21 iyun tarixli sərəncamının tətbiqi ilə əlaqədar “Azərbaycan Dövlət İqtisad Universitetinə özünüidarə statusunun verilməsi haqqında” 2002-ci il 12 iyun tarixli sərəncamının ləğv edilməsi barədə sərəncam imzalayıb.
N.O.
www.oxu.az
"
"Akademik Murtuza Nağıyevin 110 illik yubileyi qeyd olunacaqPrezident İlham Əliyev akademik Murtuza Nağıyevin 110 illik yubileyinin keçirilməsi haqqında sərəncam imzalayıb.
Oxu.Az-ın məlumatına görə, sərəncamda deyilir: ""2018-ci ilin may ayında Azərbaycanın görkəmli kimyaçı alimi, əməkdar elm xadimi, Sosialist Əməyi Qəhrəmanı, akademik Murtuza Fətulla oğlu Nağıyevin anadan olmasının 110 illiyi tamam olur.
Murtuza Nağıyev zəngin fəaliyyəti sayəsində Azərbaycan elminə dəyərli töhfələr vermiş və kimya üzrə yeni istiqamətin yaradıcısı kimi yüksək nailiyyətlər qazanmış alimlərdəndir. O, kimya texnologiyası ilə əlaqədar komplekslərin riyazi modelləşdirilməsinin bünövrəsində dayanan nəzəriyyənin əsas prinsiplərini işləyib-hazırlayıb, kimyəvi proseslərin tədqiqində klassik ənənələrdən fərqlənən yeni yanaşma üsulu müəyyən edib.
Azərbaycan Respublikası Konstitusiyasının 109-cu maddəsinin 32-ci bəndini rəhbər tutaraq və Azərbaycanda kimya elminin, neft kimyası və texnologiyasının inkişaf etdirilməsi, həmçinin yüksək ixtisaslı kimyaçı kadrların hazırlanması sahəsində mühüm xidmətlərini nəzərə alaraq, akademik Murtuza Nağıyevin 110 illik yubileyinin keçirilməsini təmin etmək məqsədi ilə qərara alıram:
- Azərbaycan Milli Elmlər Akademiyası akademik Murtuza Nağıyevin 110 illik yubileyi ilə bağlı tədbirlər planı hazırlayıb həyata keçirsin.
- Azərbaycan Respublikasının Nazirlər Kabineti bu Sərəncamdan irəli gələn məsələləri həll etsin"".
N.O.
www.oxu.az
"
"Sumqayıt Dövlət Universitetinin əməkdaşları “Tərəqqi” medalı ilə təltif edilibAzərbaycan prezidenti İlham Əliyev Sumqayıt Dövlət Universitetinin əməkdaşlarının “Tərəqqi” medalı ilə təltif edilməsi haqqında sərəncam imzalayıb.
Оxu.Az-ın məlumatına görə, Sumqayıt Dövlət Universitetinin 55 illik yubileyi münasibətilə və təhsilin inkişafındakı xidmətlərinə görə Sumqayıt Dövlət Universitetinin aşağıdakı əməkdaşları “Tərəqqi” medalı ilə təltif edilib:
Ağayev Ulduz Xeyrulla oğlu
Hüseynov Aqil Həmid oğlu
Hüseynov Qalib Sirac oğlu
İsgəndərova Nigar Vəliş qızı
Mustafayev Musa Musa oğlu
Mustafayev Valeh Azad oğlu
Talıbov Natiq Həsən oğlu.
N.H.
www.oxu.az
"
"Elmar Məmmədyarov Fransa Milli Assambleyasının üzvlərini qəbul etdiXarici işlər naziri Elmar Məmmədyarov Pyer Alan Rafanın başçılıq etdiyi Fransa Respublikası Milli Assambleyasının Fransa-Azərbaycan dostluq qrupunun üzvlərini qəbul edib. 
XİN-in mətbuat xidmtindən Oxu.Az-a verilən xəbərə görə, görüş zamanı Azərbaycanla Fransa arasında əməkdaşlığın hazırkı səviyyəsi, o cümlədən siyasi, iqtisadi, mədəniyyət və idman sahəsində ikitərəfli əlaqələrin inkişaf perspektivləri ətrafında fikir mübadiləsi aparılıb və müxtəlif səviyyələrdə qarşılıqlı səfərlərin bu münasibətlərə töhfə verdiyi vurğulanıb.
E. Məmmədyarov bu il Azərbaycanla Fransa arasında diplomatik əlaqələrin qurulmasının 25 illiyinin qeyd edildiyini və bu müddət ərzində iki ölkə arasında dostluq və qarşılıqlı anlaşmaya əsaslanan münasibətlərin qurulduğunu diqqətə çatdırıb. O, Azərbaycan və Fransa arasında əməkdaşlığın inkişaf etdirilməsində Azərbaycan Respublikasının birinci vitse-prezidenti Mehriban Əliyevanın müstəsna rolunu qeyd edib.
Pyer Alan Rafan isə Fransanın regionları ilə əməkdaşlığın genişləndirilməsinin və deputatlar arasında təmasların artırılmasının vacibliyini vurğulayıb. O, Fransada Azərbaycanın daha çox tanınması və təşviq edilməsi üçün hər iki ölkənin şəhərləri arasında qardaşlaşmanın artırılmasının önəminə diqqət çəkib.
Ermənistan-Azərbaycan, Dağlıq Qarabağ münaqişəsinin həlli üzrə aparılan son danışıqlar prosesinə toxunan nazir Elmar Məmmədyarov, ədalətin Azərbaycanın tərəfində olduğunu və buna görə də münaqişənin ölkənin suverenliyi, ərazi bütövlüyü və beynəlxalq səviyyədə tanınmış sərhədləri çərçivəsində həllini tapmalı olduğunu bildirib.








N.O.
www.oxu.az
"
"İlham Əliyev Yaponiya baş nazirinə məktub göndəribAzərbaycan prezidenti İlham Əliyev Şinzo Abeni yenidən Yaponiya baş naziri seçilməsi münasibəti ilə təbrik edib.  
Oxu.Az-ın məlumatına görə, dövlət başçısının məktubunda deyilir: 
“Hörmətli cənab baş nazir, Yaponiyanın baş naziri vəzifəsinə yenidən seçilməyiniz münasibətilə Sizi səmimi qəlbdən təbrik edirəm. Azərbaycan-Yaponiya münasibətlərinin hazırkı inkişaf səviyyəsi məmnunluq doğurur. Ümidvaram ki, ölkələrimiz və xalqlarımız arasındakı dostluq əlaqələrinin daha da möhkəmlənməsi, qarşılıqlı faydalı əməkdaşlığımızın genişlənməsi yolunda səylərimizi bundan sonra da davam etdirəcəyik. Sizə ən xoş arzularımı yetirir, möhkəm cansağlığı, xoşbəxtlik, dost Yaponiya xalqının rifahı naminə fəaliyyətinizdə daim uğurlar diləyirəm”.
N.O.
www.oxu.az
"
"Lavrov ATƏT baş katibi ilə Qarabağ münaqişəsini müzakirə edəcəkRusiya xarici işlər naziri Sergey Lavrov ATƏT-in baş katibi Tomas Qremingerlə görüşəcək.
Oxu.Az-ın APA-nın Moskva müxbirinə istinadən verdiyi məlumata görə, bu barədə Rusiya Xarici İşlər Nazirliyinin xüsusi nümayəndəsi Mariya Zaxarova bu gün keçirdiyi ənənəvi brifinqdə bildirib. O, görüşün noyabrın 3-də Moskvada baş tutacağını söyləyib.
M. Zaxarova görüşdə Dağlıq Qarabağ, Dnestryanı və Ukrayna münaqişələrinin müzakirə olunacağını bildirib. 
N.O.
www.oxu.az
"
"Bakıda Azərbaycan, Türkiyə və İranın XİN rəhbərinin üçtərəfli görüşü keçiriləcəkDekabrın 20-də İranın xarici işlər naziri Məhəmməd Cavad Zərif Azərbaycana rəsmi səfər edəcək.
Oxu.Az xəbər verir ki, bu barədə Trend-ə diplomatik mənbədən xəbər verilir, 
Məlumata əsasən, İranın XİN rəhbəri Bakıda azərbaycanlı və türkiyəli həmkarları Elmar Məmmədyarov və Mövlud Çavuşoğlu ilə üçtərəfli görüşdə iştirak etmək üçün səfərə gələcək.
Azərbaycan, İran, Türkiyə üçtərəfli görüşündə regional problemlər və qarşılıqlı münasibətlərin inkişaf perspektivlərinin müzakirə ediləcəyi gözlənilir.
N.O.
www.oxu.az
"
"ATƏT Mehman Əliyevə qarşı cinayət işinə xitam verilməsini alqışlayıbATƏT-in media azadlığı üzrə nümayəndəsi Harlem Desir “Turan” xəbər agentliyinə və onun rəhbəri Mehman Əliyevə qarşı açılmış cinayət işinə xitam verilməsini alqışlayıb.
Oxu.Az-ın APA-ya istinadən məlumatına görə, bu barədə ATƏT-in saytında yayılan bəyanatda deyilir. “Mən bu müsbət addımı alqışlayıram, ümid edirəm ki, bu agentlik tezliklə öz vacib işini davam edəcək və gələcəkdə heç bir təzyiq olmadan işləyəcək”, - deyə bəyanatda bildirilir.
Qeyd edək ki, Vergilər Nazirliyinin bu il avqustun 25-də yaydığı məlumatda bildirilirdi ki, “Turan İnformasiya Agentliyi” MMC-də Vergilər Nazirliyi tərəfindən vergi risklərinin mövcudluğu və vergidən yayınma hallarına yol verilməsinin araşdırılması məqsədilə aparılmış səyyar yoxlamanın nəticələrinə əsasən, xeyli miqdar təşkil edən vergiləri dövlət büdcəsinə ödəməkdən yayınma faktı üzrə Vergi Cinayətlərinin İbtidai Araşdırılması Departamentinin İstintaq idarəsində Cinayət Məcəlləsinin 213.1-ci (vergi ödəməkdən yayınma) maddəsi ilə cinayət işi başlanıb. Mehman Əliyev barəsində isə Cinayət Məcəlləsinin 192.2-ci (qanunsuz sahibkarlıq), 213.1-ci (vergi ödəməkdən yayınma) və 308-ci (vəzifə səlahiyyətlərindən sui-istifadə) maddələri üzrə cinayət işi açılmışdı.
Bu gün cinayət işinə xitam verilməsi ilə bağlı Baş Prokurorluqdan M.Əliyevə rəsmi məktub təqdim olunub. Məktubda qeyd olunur ki, ""Turan İnformasiya Agentliyi"" MMC barəsində Cinayət Məcəlləsinin 192.2.2, 213.1 və 308.1-ci maddələri ilə istintaq olunan cinayət işinə xitam verilib.
N.O.
www.oxu.az
"
"Azərbaycan prezidenti İtaliya Senatının nümayəndə heyətini qəbul etdiAzərbaycan prezidenti İlham Əliyev İtaliya Senatının sədr müavini xanım Linda Lanzillottanın başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir. 
N.O.
www.oxu.az
"
"Birinci vitse-prezident Fransa-Azərbaycan dostluq qrupunun üzvləri ilə görüşüb Azərbaycan Respublikasının Birinci vitse-prezidenti Mehriban Əliyeva noyabrın 2-də Fransa Respublikası Milli Assambleyasının Fransa-Azərbaycan dostluq qrupunun üzvlərindən ibarət nümayəndə heyəti ilə görüşüb.
Oxu.Az xəbər verir ki, qonaqları salamlayan Azərbaycanın Birinci vitse-prezidenti Mehriban Əliyeva Pyer Alen Rafanı Fransa-Azərbaycan dostluq qrupunun rəhbəri vəzifəsinə təyin olunması münasibətilə təbrik edib və ona fəaliyyətində uğurlar arzulayıb. Milli Məclisin deputatı olduğu zaman Azərbaycan-Fransa dostluq qrupuna rəhbərlik etdiyini deyən Mehriban Əliyeva qrupun fəaliyyətinin ölkələrimiz arasında əlaqələrin genişləndirilməsinə təkan verdiyini bildirib. “İnanıram ki, gələcək fəaliyyət nəticəsində əlaqələrimizdə olan potensialdan daha yaxşı istifadə ediləcək”, – deyən Azərbaycanın Birinci vitse-prezidenti qeyd edib ki, bu, əlaqələrimizin daha da möhkəmlənməsinə səbəb olacaq.
Bu il Azərbaycan ilə Fransa arasında diplomatik əlaqələrin qurulmasının 25 illiyinin qeyd edildiyini vurğulayan Mehriban Əliyeva ötən illər ərzində ölkələrimiz arasında əməkdaşlığın inkişaf etdiyini diqqətə çatdırıb. Birinci vitse-prezident bildirib ki, Azərbaycan Fransa ilə münasibətlərdə bütün sahələrə önəm verir. Mehriban Əliyeva ölkələrimizin prioritetləri sırasında humanitar sahəni xüsusi vurğulayaraq, son illər bu sahədə böyük uğurların əldə edildiyini bildirib. Təhsil sahəsindəki əməkdaşlığa toxunan Azərbaycanın Birinci vitse-prezidenti bu istiqamətdə ölkələrimiz arasında reallaşdırılan iri layihələrdən danışıb. Qeyd edib ki, ölkəmizdə Fransız liseyi, Fransız-Azərbaycan Universiteti fəaliyyət göstərir və bu, həm Azərbaycanın təhsil sisteminin, həm də ikitərəfli əlaqələrin inkişafına xidmət edir.
Son illər Fransanın və Azərbaycanın müxtəlif şəhərləri arasında yaxşı əməkdaşlığın qurulduğunu, şəhərlərin qardaşlaşması haqqında sazişlərin imzalandığını xatırladan Mehriban Əliyeva bu istiqamətdə ilk addımların mədəniyyət sahəsində atıldığını, həyata keçirilən layihələrin Fransanın regionlarında ölkəmizi tanıtmaq məqsədi daşıdığını bildirib. Azərbaycanın Birinci vitse-prezidenti bu sahədə atılan addımların iqtisadi əlaqələrə də müsbət təsir göstərdiyini yaxşı hal kimi dəyərləndirib. Mehriban Əliyeva bir çox sahələrdə uğurlu əməkdaşlığın qurulduğunu qeyd edib və eyni zamanda potensialın da böyük olduğunu vurğulayıb. Ümidvar olduğunu bildirib ki, bu potensialdan istifadə edilərək ölkələrimiz və xalqlarımız arasında dostluq münasibətləri daha da möhkəmlənəcək. Pyer Alen Rafanın ölkəmizə ilk səfərinin uğurlu keçəcəyinə ümidvar olduğunu bildirən Mehriban Əliyeva ona gələcək fəaliyyətində müvəffəqiyyətlər arzulayıb.
Fransa-Azərbaycan dostluq qrupunun rəhbəri Pyer Alen Rafan bu vəzifədə fəaliyyəti dövründə ölkələrimiz arasında əməkdaşlığın dərinləşdirilməsi üçün səylə çalışacağını bildirib.
N.O.
www.oxu.az
"
"İlham Əliyev dünyanın ən nüfuzlu müsəlmanları sırasındaAzərbaycan prezidenti İlham Əliyev dünyanın ən nüfuzlu müsəlmanları sırasında yer alıb.
Oxu.Az xəbər verir ki, ən nüfuzlu 500 müsəlmanın adı olan növbəti siyahı (""The Muslim 500-2018"") Corctaundakı müsəlman-xristian Anlaşma Mərkəzinin dəstəyi ilə Əmmanın Kral İslam Strateji Araşdırmalar Mərkəzi tərəfindən tərtib olunub.
Ən nüfuzlu 500 müsəlmanın sırasında Qafqaz Müsəlmanları İdarəsinin sədri Şeyxülislam Hacı Allahşükür Paşazadə və muğam ustadı (xanəndə) Alim Qasımov da yer alıb.
""The Muslim 500"" reytinq siyahısına Türkiyə prezidenti Rəcəb Tayyib Ərdoğan, Çeçenistanın rəhbəri Ramzan Kadırov, Tacikistan prezidenti Emomali Rəhmon, Türkmənistan prezidenti Qurbanqulu Berdıməhəmmədov da daxil olub.








N.O.
www.oxu.az
"
"ÜAK-la bağlı Rusiya Ali Məhkəməsinə müraciət olunduÜmumrusiya Azərbaycan Konqresinin qeydiyyatının ləğv edilməsi ilə bağlı qərardan Rusiya Ali Məhkəməsinin Rəyasət Heyətinə müraciət olunub.
Oxu.Az-ın APA-nın Moskva müxbirinə istinadən verdiyi xəbərə görə, bu gün ÜAK-ın vəkili Ali Məhkəmənin Rəyasət Heyətinə birinci instansiya məhkəməsinin və Apellyasiya Kollegiyasının təşkilatın ləğvi haqqında Ədliyyə Nazirliyinin qaldırdığı iddia ilə bağlı çıxardıqları qərarlardan şikayət təqdim edib. 
Qeyd edək ki, bu il mayın 15-də Rusiya Ali Məhkəməsi Ədliyyə Nazirliyinin iddiası əsasında ÜAK-ın qeydiyyatının ləğvi barədə qərar çıxarıb. Sentyabrın 19-da Ali Məhkəmənin Apellyasiya Kollegiyası ÜAK-ın şikayətini təmin etməyərək, birinci instansiya məhkəməsinin qərarını qüvvədə saxlayıb.
Qeyd edək ki, ÜAK 2001-ci ildə yaradılıb.
N.O.
www.oxu.az
"
"Monteneqro XİN rəhbəri: TAP layihəsində maraqlıyıq""Azərbaycanla energetika sahəsində əməkdaşlıqda maraqlıyıq"".
Oxu.Az-ın APA-ya istinadən məlumatına görə, bunu Monteneqronun xarici işlər naziri Srcan Darmanovic Bakıda Azərbaycan XİN başçısı Elmar Məmmədyarovla görüşdən sonra keçirilən mətbuat konfransında deyib. 
O, ölkəsinin TAP layihəsində də maraqlı olduğunu söyləyib: ""Bu xətt vasitəsilə qaz Xorvatiyaya çata bilər. Digər imkanlar yaranarsa, diqqətlə bu prosesi izləyəcəyik ki, regionda enerji təchizatını şaxələndirək"".
N.O.
www.oxu.az
"
"Nazir: Ermənistanın Bakı-Tbilisi-Qars layihəsinə qoşulmasının şərti var""Bakı-Tbilisi-Qars dəmir yolu xətti ilə bağlı əməliyyat şirkəti yaradılacaq. O şirkət hansı məhsulların necə buraxılacağına qərar verəcək"".
Oxu.Az-ın APA-ya istinadən məlumatına görə, bunu xarici işlər naziri Elmar Məmmədyarov Bakıda monteneqrolu həmkarı Srcan Darmanoviclə görüşdən sonra keçirilən mətbuat konfransında deyib.
""Bizim bu layihəyə Ermənistanın qoşulması ilə bağlı şərtimiz odur ki, ilk növbədə münaqişə həll olunmalıdır, qoşunlar işğal olunmuş torpaqlarımızdan çıxarılmalıdır.  Daha sonra hər cür imkandan istifadə etmək olar ki, əməkdaşlıq və qonşuluq edək. Azərbaycan heç kəsin torpağını işğal etməyib"", - deyə nazir bildirib.
N.O.
www.oxu.az
"
"Elmar Məmmədyarov həmsədrlərlə görüşə hazırlaşır""Noyabrın 16-da həmsədrlərə görüşəcəyəm"".
Oxu.Az xəbər verir ki, APA-nın məlumatına görə, bunu xarici işlər naziri Elmar Məmmədyarov Bakıda monteneqrolu həmkarı Srcan Darmanoviclə görüşdən sonra keçirilən mətbuat konfransında deyib.
Nazir bildirib ki, görüş Moskvada olacaq: ""Ondan bir neçə gün əvvəl isə Ermənistan prezidenti və mənim erməni həmkarım Moskvada olacaq. Təklif oldu ki, üçtərəfli görüş olsun. Hələlik dəqiq olan odur ki, mən həmsədrlərlə Moskvada görüşəcəyəm"".
E.Ə.
www.oxu.az
"
"Türkiyə və Rusiya liderləri Qarabağ münaqişəsini müzakirə edəcəkTürkiyə prezidenti Rəcəb Tayyib Ərdoğan Rusiya prezidenti Vladimir Putinlə Dağlıq Qarabağ münaqişəsinin nizamlanması məsələsini müzakirə edəcək.
Oxu.Az Türkiyə mətbuatına istinadən xəbər verir ki, bunu Türkiyə Cümhuriyyətinin prezidenti Rəcəb Tayyib Ərdoğan deyib.
 “Azərbaycana dəstək olmaq üçün və ermənilərin işğal etdikləri Azərbaycan torpaqlarının azad edilməsi ilə bağlı Rusiya prezidenti Vladimir Putinlə görüşüb bu məsələni müzakirə edəcəyik. Çünki həqiqətən, məsələnin həllinə girişsə, nəticə almaq daha da asanlaşar. Təbii ki, bu, sadəcə erməni lobbisini deyil, Qərbdəki bəzi qüvvələri də narahat edəcək"", - deyə Ərdoğan bildirib.
N.О.
www.oxu.az
"
"Ermənistanın Azərbaycana qarşı təcavüzü məsələsi BMT iclasında qaldırıldıErmənistanın Azərbaycana qarşı təcavüzü məsələsi BMT Baş Assambleyasının 72-ci sessiyası çərçivəsində Üçüncü Komitənin iclasında qaldırılıb.
Oxu.Az Report-a istinadən xəbər verir ki, Baş Assambleya baxılması üçün Üçüncü Komitəyə sosial, humanitar məsələlər və insan hüquqları məsələlərinə aid gündəlikdə dayanan məsələləri təqdim edir.
Komitənin iclasında Qaçqınlar üzrə Ali Komissarın dünyada böhran səbəbindən evlərini tərk etmək məcburiyyətində qalan milyonlarla insanın ehtiyaclarını ödəmək üçün yeni model təklif etdiyi illik hesabatı təqdim olunub.
İclasda Azərbaycanı təmsil edən Həbib Mikayıllı Ermənistanda və işğal olunmuş ərazilərdə azərbaycanlılara qarşı həyata keçirilən etnik təmizləmə, eləcə də, Ermənistanda monoetnik dövlət yaradılması faktına diqqət yönəldib. Onun sözlərinə görə, yüksək çinli erməni rəsmilər müntəzəm olaraq nifrət və dözümsüzlüyü təbliğ edən bəyanatlar verirlər.
N.О.
www.oxu.az
"
"İlham Əliyev Monteneqro xarici işlər nazirini qəbul etdiPrezident İlham Əliyev noyabrın 2-də Monteneqronun xarici işlər naziri Srcan Darmanoviçin başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.
N.O.
www.oxu.az
"
"İlham Əliyev: Ölkələrimizin xalqlarının tarixi və coğrafi bağları varAzərbaycan, İran və Rusiya arasında əməkdaşlıq təbiidir, çünki bizim ölkələrin xalqlarının tarixi və coğrafi bağları var.
Oxu.Az-ın APA-ya istinadən məlumatına görə, bunu Azərbaycan prezident İlham Əliyev Azərbaycan, İran və Rusiya dövlət başçılarının üçtərəfli Zirvə görüşündən sonra mətbuata açıqlamasında bildirib.
Prezident İ. Əliyev qeyd edib ki, bu əməkdaşlıq təhlükəsizliyin təmin edilməsi üçün önəmlidir və həyata keçirilən infrastruktur layihələrinin reallaşdırılmasına yardım edir: 
“Ticarət dövriyyəsinin artması ölkələrimizdə iqtisadiyyatın inkişafının göstəricisidir”.
Neftin qiymətinin aşağı düşməsinin Azərbaycan iqtisadiyyatına təsir göstərmədiyini bildirən prezident İlham Əliyev qeyd edib ki, üçtərəfli görüşdə Rəşt-Astara dəmir yolunun tikintisi üçün maliyyə vəsaiti Azərbaycan və İran tərəfindən təmin  edilib.
S.B.
www.oxu.az
"
"Tehranda prezidentlərin üçtərəfli görüşü keçirilib – YENİLƏNİB + FOTONoyabrın 1-də Tehranda Azərbaycan Respublikasının Prezidenti İlham Əliyevin, İran İslam Respublikasının Prezidenti Həsən Ruhaninin və Rusiya Federasiyasının Prezidenti Vladimir Putinin üçtərəfli Zirvə görüşü keçirilib.
Oxu.Az-ın AZƏRTAC-a istinadən məlumatına görə, prezidentlər görüşdə çıxış ediblər.
Sonra Azərbaycan Prezidenti İlham Əliyev, İran Prezidenti Həsən Ruhani və Rusiya Prezidenti Vladimir Putin Zirvə görüşünün Birgə Bəyannaməsini imzalayıblar.
Daha sonra isə dövlət başçıları mətbuata bəyanatlarla çıxış ediblər.















































21:15
Azərbaycan, İran və Rusiya prezidentlərinin növbəti üçtərəfli görüşü 2018-ci ildə Moskvada keçiriləcək.
Oxu.Az-ın TASS-a istinadən xəbərinə görə, bu barədə İranın prezidenti Həsən Ruhani tehrandakı danışıqlardan sonra təşkil edilən mətbuat konfransı zamanı deyib.
“Vladimir Putin növbəti sammitin Rusiyada keçiriləməsini təklif etdi, və biz razılaşdıq”, -  Ruhani bildirib.
20:05
Tehran şəhərində Azərbaycan, Rusiya və İran prezidentlərinin üçtərəfli sammiti öz işinə başlayıb.
Oxu.Az-ın APA-ya istinadən məlumatına görə, dövlət başçıları enreji sahəsində əməkdaşlıq, aktual regional məsələlər, terrorizm və ektremizmə qarşı mübarizə məsələləri ətrafında fikir mübadiləsi aparırlar. 
Konfransın keçirildiyi məkanın ətrafında təhlükəsizlik tədbirləri görülüb.
S.B.
www.oxu.az
"
"İlham Əliyev Xamenei ilə danışıqlar aparıbAzərbaycan Respublikasının Prezidenti İlham Əliyev noyabrın 1-də Tehranda İran İslam Respublikasının Ali Rəhbəri Seyid Əli Xamenei ilə görüşüb.
Oxu.Az-ın xəbərinə görə, bu barədə dövlət başçısının rəsmi saytı məlumat yayıb.
S.B.
www.oxu.az
"
"Azərbaycan və Rusiya prezidentləri Tehranda görüşdüBu gün Tehranda Azərbaycan prezidenti İlham Əliyevin və Rusiya Federasiyasının prezidenti Vladimir Putinin görüşü olub.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
www.oxu.az
"
"Əli Həsənov: İlham Əliyevin qətiyyətli siyasi iradəsi növbəti tarixi layihəni reallığa çevirməyə imkan yaratdıPrezident İlham Əliyevin qətiyyətli siyasi iradəsi növbəti tarixi layihəni reallığa çevirməyə imkan yaratdı.
Oxu.Az Trend-ə istinadən məlumat verir ki, bunu Azərbaycan Prezidentinin İctimai-siyasi məsələlər üzrə köməkçisi-şöbə müdiri Əli Həsənov ""Facebook""dakı səhifəsində yazıb.
Ə.Həsənov qeyd edib ki, oktyabrın 30-da Bakı-Tbilisi-Qars (BTQ) dəmir yolunun açılışı həm Azərbaycanın ictimai-siyasi və iqtisadi həyatında, həm də qlobal miqyasda mühüm tarixi hadisəyə çevrildi: ""Əksər ekspertlərin rəyinə əsasən, BTQ Avropa və Asiya dövlətləri arasında ticarət-iqtisadi əlaqələrin möhkəmlənməsi, region ölkələrinin iqtisadi inkişafı və onların dünyada geosiyasi nüfuzunun artmasına güclü təkan verməklə yanaşı, həm də və ilk növbədə Azərbaycanın geoiqtisadi maraqlarının təmin olunması baxımından xüsusi əhəmiyyət daşıyır"".
O bildirib ki, məhz Prezident İlham Əliyevin Azərbaycanın zəngin təbii resursları, əlverişli coğrafi mövqeyi, Qərblə Şərqi birləşdirən nəqliyyat-kommunikasiya imkanları və digər geosiyasi üstünlüklərinin milli maraqlara uyğun şəkildə istifadəsi istiqamətində apardığı məqsədyönlü siyasət ölkəmizin beynəlxalq aləmdə yerini və rolunu əsaslı şəkildə möhkəmləndirdi:""BTQ Avrasiya məkanında ticarət əlaqələri, yük daşımaları sahəsində yeni və iqtisadi cəhətdən daha əlverişli nəqliyyat marşrutunun yaradılması zərurətindən ərsəyə gəlib. Məlumdur ki, hazırda Avrasiya regionunda Avropa İttifaqı və Çin əsas iqtisadi güc mərkəzləri kimi çıxış edirlər. Onların arasında yükdaşımaları şimaldan Transsibir dəmir yolu ilə Rusiya ərazisindən, cənubdan isə Hind okeanı-Süveyş kanalı vasitəsilə həyata keçirilir. Lakin fərqli geosiyasi maraqları baxımından Avropa İttifaqının və Çinin bu nəqliyyat marşrutlarına münasibətləri müxtəlifdir. Avropa İttifaqı ölkələri hesab edir ki, Şimal dəmir yolu marşrutunun Rusiya ərazisindən keçməsi yüksək siyasi risklər doğurur. Digər yanaşmaya görə, Cənub dəniz yolu marşrutu üzrə daşınmalar isə xeyli vaxt itkisinə səbəb olur ki, bu da iqtisadi səmərəlilik baxımından əlverişsizdir. Ona görə də BTQ yeni marşrut kimi şimal və cənub istiqamətləri üzrə tranzit daşımalarının potensialını kifayət qədər artıran və geoiqtisadi baxımdan ciddi səmərəlilik vəd edən layihə kimi dünyanın diqqətini özünə cəlb etməyi bacarıb"".
Ə.Həsənov qeyd edib ki, Avrasiyanın nəqliyyat xəritəsinin mühüm tərkib hissəsi olan BTQ dəmir yolu layihəsinin hazırlanması və reallaşması müxtəlif çətinliklərdən keçib: ""Bəzi xarici siyasi dairələr bu tarixi layihəni gözdən salmaq üçün məqsədli şəkildə təbliğat apararaq onun iqtisadi baxımdan səmərəsiz olduğunu iddia edirdi. Lakin ilk növbədə Prezidenti İlham Əliyevin qətiyyətli siyasi iradəsi, həmçinin Azərbaycan, Gürcüstan və Türkiyə liderlərinin prinsipial mövqeyi, qarşılıqlı dəstəyi və etimadı bütün çətinlikləri dəf etməyə və növbəti tarixi layihəni reallığa çevirməyə imkan yaratdı.
Xüsusi olaraq qeyd etməliyik ki, Azərbaycanla yanaşı, Türkiyə və Gürcüstan keçən əsrin 90-cı illərindən başlayaraq Qərb ölkələri ilə birlikdə Xəzər hövzəsinin enerji resurslarının birgə istismarı və alternativ transmilli layihələr vasitəsilə Avropa bazarlarına ixracı sahəsində fəal siyasət aparıb. Cənubi Qafqazın geosiyasi münasibətlər sistemində Azərbaycan, Türkiyə və Gürcüstanın milli maraqları üst-üstə düşərək bir-birini tamamlayır. Bu üç ölkənin birgə geoiqtisadi maraqlarının və təhlükəsizliyinin təmin edilməsində Bakı-Tbilisi-Ceyhan, Bakı-Tbilisi-Ərzurum neft və qaz kəmərləri, o cümlədən Bakı-Tbilisi-Qars dəmir yolu mühüm rol oynayır. 2007-ci ildə BTQ dəmir yolunun tikintisinə dair Sazişin imzalanması nəqliyyat-kommunikasiya sahəsində Azərbaycan, Gürcüstan və Türkiyə arasındakı strateji tərəfdaşlıq əlaqələrini daha da dərinləşdirib"".
Prezidentin köməkçisi deyib ki, son bir neçə ildə Azərbaycan həm daxili, həm də regional və beynəlxalq yol-nəqliyyat infrastrukturlarını, o cümlədən Şərq-Qərb və Şimal-Cənub nəqliyyat dəhlizləri çərçivəsində çoxsaylı tranzit sistemlərini müasir tələblərə uyğun yenidən qurmaqla dünyanın nəqliyyat-kommunikasiya əlaqələrində həlledici vəsiləyə çevrilib: ""Ölkəmizin transmilli enerji, nəqliyyat-kommunikasiya və yükdaşıma layihələrində (Bakı-Tbilisi-Ceyhan neft və Bakı-Tbilisi-Ərzurum qaz kəməri, Avropa-Qafqaz-Asiya nəqliyyat-kommunikasiya dəhlizi, Bakı-Tbilisi-Qars dəmir yolu və s.) iştirak etməsi onun regiondakı geoiqtisadi əhəmiyyətini, beynəlxalq enerji-nəqliyyat təhlükəsizliyinin təmin olunmasında rolunu artırıb. Azərbaycan BTQ dəmir yolu layihəsinin təşəbbüskarı, hərəkətverici qüvvəsi və əsas təminatçısı kimi artıq dünyada mühüm nəqliyyat-logistika mərkəzlərindən birinə çevrilib"".
Ə.Həsənov vurğulayıb ki, BTQ-nin Avrasiya regionunda təhlükəsizliyin, sabitliyin və davamlı iqtisadi inkişafın təmin olunmasında mühüm əhəmiyyət daşıyacağı şübhə doğurmur: ""Dəmir yolu Avropanı Asiya ilə birləşdirən ən qısa, eyni zamanda iqtisadi baxımdan əlverişli marşrut xəttidir və onun vasitəsilə birinci mərhələdə 5 milyon ton, sonrakı dövrdə isə 17 milyon ton və daha artıq həcmdə yüklərin daşınması proqnozlaşdırılır. Həmçinin yeni dəmir yolu yük və sərnişinlərin Avropaya və Asiyaya çatdırılması, ixrac mallarının Azərbaycan ərazisindən tranzitinin kəskin artması, eyni zamanda Xəzər hövzəsi regionunun Avropa ilə bilavasitə nəqliyyat əlaqələrinin zənginləşməsi, ölkəmizlə bölgə dövlətləri arasında xarici iqtisadi münasibətlərin inkişafı baxımından böyük perspektivlər vəd edir"".
O bildirib ki, Azərbaycan ixracatçılarının dünya bazarlarına səmərəli və ucuz xərclərlə çıxmasına, marşrut üzərindəki dövlətlər arasında xarici ticarət dövriyyəsinin həcminin artmasına BTQ dəmir yolu mühüm təsir göstərəcək: ""Bu nəqliyyat marşrutunun digər geoiqtisadi əhəmiyyəti Azərbaycanın Türkiyə ilə Gürcüstan ərazisindən keçməklə Avropa ilə birbaşa dəmir yolu əlaqəsi qurmasından ibarətdir"".
Ə.Həsənov qeyd edib ki, Cənubi Qafqazda transmilli nəqliyyat-kommunikasiya layihələrinin reallaşması yalnız Azərbaycanın deyil, həm də regionda sülhün və sabitliyin qorunub saxlanılmasında maraqlı olan dünya dövlətlərinin strateji maraqlarına cavab verir: ""Avropa İttifaqının enerji-nəqliyyat təhlükəsizliyi siyasətində Azərbaycana həm tranzit ölkə, həm də neft və qaz təchizatçısı kimi böyük əhəmiyyət verilməsi ölkəmizin geosiyasi dəyərini artıran mühüm amillərdən biridir. Eləcə də bu amil dünya iqtisadiyyatının mərkəzlərindən biri olan Çinin Azərbaycanın apardığı transmilli nəqliyyat siyasətini dəstəkləməsində özünü göstərir. Rəsmi Pekin Şərq-Qərb nəqliyyat dəhlizinin Avrasiyadan Çinə qədər olan hissəsinə aid layihələrə xüsusi diqqət yetirir. Çin hətta BTQ dəmiryolu layihəsinə böyük maraq göstərib və onun maliyyələşdirilməsində iştirak etməyə hazır olduğunu bildirib. Hazırda Azərbaycanın Şərq-Qərb nəqliyyat-kommunikasiya sistemində mövqeyi getdikcə güclənir və onun tranzit imkanları artdıqca iqtisadi güc mərkəzləri (Avropa İttifaqı, ABŞ, Yaponiya, Çin, Cənub-Şərqi Asiya ölkələri və s.) ilə strateji tərəfdaşlığı daha da möhkəmlənir.
Bütün bunlar bir daha göstərir ki, BTQ dəmir yolunun istifadəyə verilməsi ölkələrarası nəqliyyat əlaqələrini daha da gücləndirəcək, beynəlxalq bazarlara daha əlverişli çıxışın təmin olunması üçün geniş geoiqtisadi imkanlar yaranacaqdır. Şübhəsiz, bu transmilli nəqliyyat marşrutu müasir dövrdə regional və beynəlxalq təhlükəsizliyin təmin olunmasında özünəməxsus yer tutacaqdır"".
www.oxu.az
"
"Azərbaycan Qarabağ münaqişəsi ilə əlaqədar BMT-nin baş katibinə məktub ünvanlayıbBMT Baş Assambleyasının 72-ci sessiyasının “Azərbaycanın işğal olunmuş ərazilərində vəziyyət”, “GUAM ərazisində həlli uzadılmış münaqişələr və onların beynəlxalq sülh, təhlükəsizlik və inkişafa təsiri”, “Milli və beynəlxalq səviyyədə qanunun aliliyi” və digər gündəlik mövzularına uyğun olaraq, Azərbaycanın BMT yanında Daimi Nümayəndəliyi tərəfindən BMT-nin baş katibinə Ermənistan-Azərbaycan Dağlıq Qarabağ münaqişəsi ilə əlaqədar məktub ünvanlanıb.
Xarici İşlər Nazirliyindən Oxu.Az-a verilən məlumata görə, məktubda Ermənistanın Azərbaycana qarşı təcavüz və işğalının nəticələri, Ermənistanın beynəlxalq hüquqi məsuliyyəti, münaqişə ilə əlaqədar BMT Təhlükəsizlik Şurası və digər beynəlxalq təşkilatların qəbul etdiyi qətnamə və qərarlar, münaqişənin humanitar və başqa aspektləri, işğal olunmuş ərazilərdə qeyri-qanuni əməllər və buna görə üçüncü tərəflərin məsuliyyəti və digər məsələlər müfəssəl şəkildə fundamental faktlarla izah olunub və bu xüsusda, Ermənistanın iddialarının əsassızlığı bir daha ifşa edilib.
Məktub A/72/508-S/2017/836 nömrələri ilə BMT Baş Assambleyası və Təhlükəsizlik Şurasının sənədləri kimi yayılıb.
N.O.
www.oxu.az
"
"Cəmil Çiçək: İlham Əliyev olmasaydı, Bakı-Tbilisi-Qars layihəsi reallaşmayacaqdıTürkiyə Böyük Millət Məclisinin (TBMM) keçmiş sədri, baş nazirin sabiq müavini Çəmil Çiçək Ölkə.Az xəbər portalına müsahibə verib. 
Oxu.Az həmin müsahibəni oxuculara təqdim edir:
– Oktyabrın 30-da Bakı-Tbilisi-Qars dəmir yolunun təntənəli açılış mərasimi keçirilib. Bunun əhəmiyyətini necə qiymətləndirirsiniz? 
– İlk növbədə qeyd edim ki, Bakı-Tbilisi-Qars dəmir yolu layihəsi regionun inkişafı, sülh və əmin-amanlığı baxımından əsrin uğurlu layihəsidir. Burada ən vacib və uğurlu addım cənab İlham Əliyev tərəfindən atılıb. Çünki prezident İlham Əliyev olmasaydı, onun istəyi ilə Gürcüstana yardım edilməsəydi, Bakı-Tbilisi-Qars dəmir yolu layihəsi reallaşa bilməzdi. Bu layihə Asiyanı Avropaya bağlayacaq ən uğurlu addımdır. İnşallah, Bakı-Tbilisi-Qars dəmir yolu layihəsi tarixi “İpək yolu” üzərində yerləşən ölkələrin Türkiyə ilə əlaqələrini daha da birləşdirəcək, bölgənin inkişafına və insanların rahatlığına böyük imkanlar yaradacaq. Bu layihənin reallaşmasında əməyi olan hər bir kəsə təşəkkür edirəm.
Eyni zamanda, onu deyim ki, Azərbaycan və Türkiyə dost və qardaş xalqlardır. Dünyada Türkiyə və Azərbaycan qədər bir-birinə yaxın, dost və qardaş olan dövlət yoxdur. Türkiyə və Azərbaycan prezidentləri də bir-biri ilə səmimi dost və qardaşdırlar. Bəlkə də, buna görədir ki, dünyanın bəzi dövlətləri bu dostluqdan, qardaşlıqdan böyük paxıllıq hissi keçirirlər. Onlar Azərbaycan və Türkiyənin bir-birinə bu qədər mehriban, dost, qardaş olmasını istəmirlər. Əgər həmin dövlətlər və dairələr bundan narahat olurlarsa, olsunlar. Biz kimlərəsə görə öz dostluğumuzu, qardaşlığımızı pozmarıq. Bizim Azərbaycanla olan münasibətlərimizin arxasında hər hansı maddi maraqlar deyil, qardaşlıq dayanır. Bu, açıq və birmənalı olaraq belədir. Hər kəs də bunu belə anlasın. 
Azərbaycanı narahat edən və ya sevindirən hər bir məsələ Türkiyəni narahat edər və ya sevindirər. Bu mənada, Türkiyənin dünyada yaxından dostluq və qardaşlıq etdiyi bir neçə dövlət var ki, onların da başında Azərbaycan və Pakistan gəlir. Pakistan da Azərbaycan kimi, hər zaman Türkiyənin yanında olub. Arzum odur ki, bu cür münasibətlər digər ölkələr üçün də örnək olsun və qardaşlığımız daha da genişlənsin. Bir daha bəyan edirəm ki, Türkiyənin Azərbaycan və Türk dünyası ilə əlaqələrinin kökündə səmimiyyət və qardaşlıq dayanır. Yəni, biz Azərbaycanla neft-qazı olduğu üçün əlaqə qurmamışıq. Biz Azərbaycanı öz qardaşımız bildiyimiz üçün sevirik. Əminəm ki, Azərbaycan da eyni cür düşünür.   
– Ermənistan tərəfi Bakı-Tbilisi-Qars dəmir yolu layihəsinin reallaşmasını çox həsədlə qarşılayıb. Necə düşünürsünüz, işğalçı Ermənistan dövləti də bu layihədə iştirak edə bilərdimi?
– Çox təəssüf ki, Ermənistan hakimiyyətinin illərdir apardığı işğalçılıq siyasəti ölkəni bu cür böyük layihələrdən kənarda saxlayır. Bütün bunlara baxmayaraq, Ermənistan hakimiyyəti hələ də ağıllanmayıb. Ermənistan haqsız və qanunsuz olaraq, Azərbaycanın tarixi ərazilərini işğal edib. Bu işğalçı siyasətin ağır bədəlini isə Ermənistan əhalisi ödəyir. Son onilliklərdə Ermənistan çox böyük layihələri və vəsaitləri itirib. Əgər Ermənistan hakimiyyəti ağıllı addımlar atıb, işğalçılıq siyasətinə son qoysaydı, işğal etdiyi Azərbaycan torpaqlarından çıxsaydı, o zaman Bakı-Tbilisi-Qars dəmir yolu layihəsi Ermənistandan keçərdi. O zaman Bakı-Tbilisi-Qars dəmir yolu layihəsi də daha ucuz qiymətə başa gələrdi. Belə olsaydı, o zaman Bakı-Tbilisi-Qars dəmir yolu layihəsinin sərnişinləri Ermənistandan keçəcəkdi. Amma çox təəssüf ki, Ermənistan hakimiyyəti yaranan bu şanslardan istifadə etmək istəmədi. Əvəzində isə bu imkanlardan qonşu Gürcüstan dövləti yararlandı. Ermənistanın itirdikləri təkcə bununla bitmir. Ermənistan Azərbaycana qarşı apardığı işğalçılıq siyasətinə görə böyük vəsaitlər itirir və bundan sonra da itirəcək. Zənnimcə, Ermənistan ağıllı hərəkət edib, işğala son qoymalıdır. Əks halda Ermənistan hakimiyyətinin işğalçılıq siyasətinin əvəzini erməni əhalisi çox ağır ödəyir. 
– Dağlıq Qarabağ problemi ilə bağlı aparılan danışıqların indiki səviyyəsini necə qiymətləndirirsiniz?
– Mən hər zaman demişəm və indi də təkrar edirəm. Dağlıq Qarabağ problemi beynəlxalq ictimaiyyətin üz qarasıdır. Çünki bu münaqişənin günahkarı və qurbanı hər kəsə məlumdur. Ermənistan dünyanın gözü qarşısında Azərbaycan ərazilərini işğal edib. Bununla bağlı BMT-nin  qəbul etdiyi qərarlar var. Ancaq həmin qərarlar 20 ildən çoxdur ki, icra edilmir. Necə olur ki, dünyanın bir sıra yerlərində BMT-nin qəbul etdiyi qərarlar bir neçə saat ərzində icra olunur. Amma Azərbaycana gəldikdə isə bu, 20 ildən çoxdur ki, icrasız qalır. Bunun nəticəsidir ki, Dağlıq Qarabağ münaqişəsi dünyanın ən uzun müddət davam edən probleminə çevrilib. Çox təəssüf ki, beynəlxalq təşkilatlar Azərbaycanın tapdalanmış hüquqlarının bərpasına dəstək vermirlər. Bu münaqişənin hələ də davam etməsi beynəlxalq təşkilatların adına utanc gətirir.  
– Bu yaxınlarda Qərbin ayrı-ayrı dairələri tərəfindən Azərbaycanın Avropa Şurasından çıxması məsələsi gündəmə gətirilib. Oxşar hallarla Azərbaycandan öncə Türkiyə də qarşılaşıb. Bu cür addımlara qarşı necə hərəkət etmək doğru olardı? 
– Bilirsiniz, artıq biz bunlara öyrəşmişik. Avropa dairələri tərəfindən bizlərə qarşı qəbul edilən ikili standartlı qərarlar ilk deyil. Biz də səbr və təmkinlə bu ədalətsizliyə qarşı mübarizə aparırıq. Bu məsələ ilə bağlı Türkiyə və Azərbaycan doğru yolda gedir. Təbii ki, bütün bunlardan narahat olan dairələr mövcuddur. Onlar bu cür yollarla Azərbaycan və Türkiyəyə təzyiq etməyə çalışırlar. Ancaq biz də bu cür halları soyuqanlı şəkildə dəyərləndirib, səbr və təmkinlə yolumuza davam etməliyik. Bu məsələdə də Türkiyə-Azərbaycan birliyi öz sözünü deyir. 
N.O.
www.oxu.az
"
"İran və Rusiya prezidentləri arasında görüş keçirilibTehranda Rusiya və İran prezidentləri Vladimir Putin və Həsən Ruhani arasında ikitərəfli görüş keçirilib.
Oxu.Az xəbər verir ki, bu barədə Kremlin mətbuat xidmətindən APA-ya məlumat verilib.
Məlumata əsasən, Saadabad sarayında keçirilən görüşdə V. Putin iranlı həmkarına İran-Rusiya-Azərbaycan prezidentlərinin üçtərəfli görüşünün təşkili üçün təşəkkürünü bildirib.
Öz növbəsində H. Ruhani İran və Rusiyanın regionda sülhün və sabitliyin təmin olunmasında mühüm rol oynadığını söyləyib. 
Qeyd edək ki, bu gün Tehranda Azərbaycan, Rusiya və İran prezidentlərinin üçtərəfli görüşü keçiriləcək. Üçtərəfli görüşdən əvvəl dövlət başçıları ikitərəfli görüşlər keçirirlər. 
N.O.
www.oxu.az
"
"Lanzillotta: İtaliya Azərbaycanla münasibətləri dərinləşdirmək niyyətindədirMilli Məclis sədri Oqtay Əsədov Bakıda səfərdə olan İtaliya Senatının sədr müavini Linda Lanzillottanın başçılıq etdiyi nümayəndə heyəti ilə görüşüb.
Milli Məclisin mətbuat xidmətindən Oxu.Az-a verilən məlumata görə, spiker bildirib ki, İtaliya Azərbaycanın ən mühüm ticarət tərəfdaşlarından biridir.
O qeyd edib ki, bu ilin yanvar-sentyabr aylarında İtaliya ilə ticarət dövriyyəsinin həcmi 2,39 milyard dollar olub: “Biz gələcəkdə bu göstəricini daha da artırmaq niyyətindəyik”.
Sədr parlamentlər səviyyəsində münasibətlərimizin də yüksək səviyyədə olduğunu vurğulayıb: “Milli Məclisdə İtaliya ilə parlamentlərarası əlaqələr üzrə qrupun 69 üzvü var. Bu, deputatlarımızın İtaliyaya olan marağının və xoş niyyətinin göstəricisidir. Müxtəlif beynəlxalq təşkilatlarda hər iki ölkə deputatlarının mütəmadi görüşlərini və onları maraqlandıran məsələlər ətrafında fikir mübadiləsi aparmalarını yüksək dəyərləndiririk. İnanırıq ki, gələcəkdə də siyasi, iqtisadi və mədəniyyət sahələrdəki əlaqələrimiz daha da dərinləşəcək”.
L. Lanzillotta isə bildirib ki, bu səfər parlamentlər arasında əlaqələrimizin inkişafına öz müsbət təsirini göstərəcək: “İtaliya Azərbaycanla əlaqələrin inkişafına böyük önəm verir. Biz həyatın ən müxtəlif sahələrində bu ölkə ilə münasibətlərimizi daha da dərinləşdirmək niyyətindəyik”.
N.O.
www.oxu.az
"
"Bakıda ""Xəzər-2017"" təlimləriBakıda noyabrın 2-4-də xilasedicilər üçün ""Xəzər-2017"" təlimləri keçiriləcək. 
Оxu.Az  RİA Novosti-yə istinadən xəbər verir ki, bu barədə Rusiya Fövqəladə Hallar Nazirliyinin məlumatında bildirilib.
Məlumata görə, təlimlərə Xəzəryanı dövlətlərin hamısından 1500-dən çox yanğınsöndürən, xilasedici və 300-dən çox texnika cəlb ediləcək. 
Təlimlərin məqsədi beynəlxalq xilasedici qrupların suda və ya quruda fövqəladə halın aradan qaldırılması, gəmilərin qəza törətməsi, yanğınlar, binaların uçması zamanı qarşılıqlı əlaqəli fəaliyyətinin işlənməsidir. 
N.H.
www.oxu.az
"
"Azərbaycan və İran prezidentləri görüşdü – FOTO + YENİLƏNİBTehranda Azərbaycan prezidenti İlham Əliyevin və İran İslam Respublikasının prezidenti Həsən Ruhaninin görüşü olub.
Oxu.Az-ın məlumatına görə, görüşdə Azərbaycan və İran xalqları arasında tarixi, mədəni və dini köklərin mövcudluğunun əlaqələrimizin möhkəmlənməsində rolu qeyd edilib, son beş ildə dövlət başçıları arasında on görüşün keçirilməsi uğurlu əməkdaşlığımızın səviyyəsinin göstəricisi kimi qiymətləndirilib, siyasi əlaqələrin uğurla inkişaf etdiyi bildirilib.
Görüşdə Ermənistan-Azərbaycan, Dağlıq Qarabağ münaqişəsi müzakirə olunub. Prezident İlham Əliyev Ermənistanın işğalçılıq siyasəti və münaqişənin həlli ilə bağlı danışıqlar prosesinin vəziyyəti barədə məlumat verib. Hərbi və hərbi-texniki sahədə əməkdaşlıq məsələləri və bu istiqamətdə perspektivlər müzakirə olunub, regional məsələlərə toxunulub, terrorizm və ekstremizmə qarşı mübarizə məsələləri ətrafında fikir mübadiləsi aparılıb. Qeyd edilib ki, Azərbaycan-Rusiya-İran üçtərəfli əməkdaşlığı böyük potensiala malikdir və bu format çox önəmli sahələrdə əməkdaşlıq üçün yaxşı nəticələr verə bilər.
Görüşdə iqtisadi əməkdaşlıq məsələləri müzakirə olunub, ticarət dövriyyəsinin keçən il 70 faiz, bu ilin 9 ayında isə 33 faiz artması yüksək qiymətləndirilib. Söhbət zamanı qarşılıqlı sərmayə qoyuluşu, energetika, neft-qaz, nəqliyyat sahələrində əməkdaşlıq məsələləri ətrafında fikir mübadiləsi aparılıb. Görüşdə “Şimal-Cənub” Beynəlxalq Nəqliyyat Dəhlizi layihəsinin uğurla icra olunduğu vurğulanıb.
***
13:15
Tehranda Azərbaycan prezidenti İlham Əliyev və İran İslam Respublikasının prezidenti Həsən Ruhaninin görüşü olub.
Oxu.Az-ın məlumatına görə, bu barədə Azərbaycan prezidentinin mətbuat xidməti məlumat yayıb.























A.M.
www.oxu.az
"
"Rusiya prezidentinin Tehrana səfəri başladıRusiya prezidenti Vladimir Putin İranın paytaxtı Tehrana rəsmi səfərə gedib.
Bu barədə Oxu.Az Rusiya KİV-ə istinadən xəbər verir.
Məlumata əsasən, səfərin məqsədi Tehranda keçiriləcək Azərbaycan, Rusiya və İran prezidentlərinin üçtərəfli görüşündə iştirak etməkdir.
Bir qədər öncə Rusiya prezidentinin mətbuat katibi Dmitri Peskov dövlət başçılarının ""Şimal-Cənub"" nəqliyyat dəhlizi, onun Qərb qolu layihəsini müzakirə edəcəklərini bildirib.
Gündəlikdə kənd təsərrüfatı sahəsində qarşılıqlı fəaliyyətin genişləndirilməsi, kənd təsərrüfatı məhsullarının üçüncü ölkəyə göndərilməsi, Rusiyadan Azərbaycana qaz ixracının artırılması, neft hasilatının azaldılması üzrə OPEK+ müqaviləsinin müddətinin uzadılması, eləcə də, Ermənistan-Azərbaycan, Dağlıq Qarabağ münaqişəsinin nizamlanması məsələlərinin müzakirəsi dayanır.
N.О.
www.oxu.az
"
"AŞ: Azərbaycanla problemlərin bu ayın sonunadək həll ediləcəyini gözləyirik""Bu ayın sonuna kimi Avropa Şurası ilə Azərbaycan arasında problemlərin həllinə dair böyük gözləntilər var"".
Oxu.Az-ın məlumatına əsasən, bunu sözləri APA-ya açıqlamasında Avropa Şurasının Bakı ofisinin rəhbəri, səfir Zoltan Harnyeş deyib.
Onun sözlərinə görə, AŞ ilə Azərbaycan arasında problemin səbəbi Avropa İnsan Haqları Məhkəməsinin qərarlarından birinin icra edilməməsidir: ""Bu, əslində, hüquqi məsələdir, lakin siyasi mahiyyəti var. Bununla belə, görürük ki, Azərbaycanla Avropa Şurası arasında əməkdaşlıq gündəlik həyatda çox intensivdir. Həmişəki kimi, işlərimizi davam etdiririk. Bu siyasi gərginlik bizim gündəlik işlərimizə təsir etmir.
Avropa siyasi həyatında bu ay bir çox tədbirlər olacaq ki, bunlar da Azərbaycana və ""Şərq tərəfdaşlığı"" ölkələrinə böyük təsir göstərəcək. Hansı konkret addımların atılacağını isə demək indidən çox çətindir. Lakin dəqiq olan odur ki, bu çətinliklərin tez bir zamanda öhdəsindən gəlmək hamının marağındadır"".
N.O.
www.oxu.az
"
"AŞ nümayəndəsi Azərbaycanda siyasi qərarların qəbulunda qadınların rolundan danışdıAzərbaycan Cənubi Qafqazda siyasi qərarların qəbulunda qadınların iştirakına görə ən yüksək göstəriciyə malikdir”.
Oxu.Az-ın APA-ya istinadən məlumatına görə, bu sözləri Avropa Şurasının Bakı ofisinin rəhbəri Zoltan Hernyeş Bakıda keçirilən Şərq Tərəfdaşlığı ölkələrində qadınların siyasi həyatda iştirakına dair regional araşdırmanın təqdimatında deyib. O bildirib ki, Azərbaycan bu göstəriciyə görə qürur duya bilər: “Bildiyim qədərilə, masa üzərində bir sıra layihələr var. Bu layihələr də qadınların siyasi həyatda iştirakını daha da artıracaq”.
Səfir əlavə edib ki, təqdim edilən araşdırmada ən son məlumatlar əksini tapmayıb. Onun sözlərinə görə, bu gün keçirilən tədbirin ikinci hissəsində hazırda vəziyyətin necə olmasına dair məlumatlar müzakirə ediləcək.
Daha sonra çıxış edən Aİ-nin Azərbaycan nümayəndəliyin rəhbəri Kestutis Yankauskas bildirib ki, Azərbaycanda yerli idarəetmə orqanlarında işləyənlərin 35 faizi qadındır: “Parlamentdə də qadın təmsilçilər var. Lakin biz rəsmi qurumlarda kişiləri qadınlardan daha çox görürük. Bu ölkənin bu sahədə böyük tarixi var. Gələn il Azərbaycanda qadınlara səsvermə hüququnun verilməsinin 100 illiyi qeyd olunacaq”.








N.O.
www.oxu.az
"
"Azərbaycan prezidentinin İrana səfəri başladıAzərbaycan prezidenti İlham Əliyevin İrana səfəri başlayıb. 
Oxu.Az-ın APA-nın Tehran bürosuna istinadən məlumatına görə, Tehranda prezident İ. Əliyevi İranın iqtisadiyyat və maliyyə naziri, iki ölkənin iqtisadi, ticarət və humanitar əməkdaşlıq üzrə birgə hökumətlərarası komissiyasının həmsədri Məsud Kərbasian qarşılayıb. 
Azərbaycan, Rusiya və İran prezidentlərinin sammiti bir neçə saatdan sonra Tehranda keçiriləcək.
Prezident İ. Əliyev həmin sammitdə iştirak etmək üçün Tehrana səfər edib.
N.O.
www.oxu.az
"
"XİN: Azərbaycan İspaniyanın ərazi bütövlüyü və suverenliyini dəstəkləyir“Azərbaycan İspan Krallığının beynəlxalq səviyyədə tanınmış sərhədləri daxilində ərazi bütövlüyü və suverenliyini dəstəkləyir”.
Oxu.Az-ın məlumatına görə, bunu XİN-in mətbuat xidmətinin rəhbəri Hikmət Hacıyev İspaniya Krallığındakı vəziyyəti şərh edərkən deyib.
H. Hacıyev bildirib ki, Azərbaycan vəziyyətin İspaniya Krallığının Konstitusiyası və qanunları əsasında sülh yolu ilə həllinin tərəfdarıdır: “Xalqın və mərkəzi hakimiyyətin iradəsinə zidd olaraq, ölkənin Konstitusiyası və qanunlarının pozulması ilə müşayiət olunan ölkənin ərazi bütövlüyünün birtərəfli pozulması cəhdləri qəbuledilməzdir.
Azərbaycan 30 ilə yaxındır, bundan əziyyət çəkir. 80-ci illərin sonlarında ermənilərin Azərbaycan SSR Dağlıq Qarabağ Muxtar Vilayətində başladığı separatizm həmin dövr SSRİ konstitusiyası və Azərbaycan SSR qanunlarının kobud pozulması ilə müşayiət olunurdu. Bu xüsusda DQMV-də köklü Azərbaycan əhalisinin etnik təmizlənməsi, onlara qarşı zorakılıq və terror əməllərinin törədilməsindən sonra Azərbaycan xalqının iradəsinə zidd olaraq 1991-ci ilin 10 dekabrında Dağlıq Qarabağın yalnız erməni icmasının iştirakı ilə regionun müstəqilliyi haqda qanunsuz və qeyri-legitim referendum keçirildi.
Azərbaycan və Ermənistanın SSRİ-nin dağılmasından sonra müstəqillik əldə etməsi ilə Ermənistan Azərbaycana qarşı açıq müharibəyə başladı. Azərbaycanın Dağlıq Qarabağ və ətraf yeddi rayonunu işğal etdi və işğal edilmiş ərazilərdə köklü Azərbaycan əhalisinə qarşı etnik təmizləmə törətdi.
Ermənistanın Azərbaycana qarşı təcavüz və işğalı hələ də davam edir”. 
N.O.
www.oxu.az
"
"Pakistan Senatı: İşğal olunmuş torpaqlarda abidələrin dağıdılması qəbuledilməzdir - FOTOAzərbaycanın Pakistandakı səfiri Əli Əlizadə bu ölkə Senatının sədr müavini Mövlana Abdul Qafur Heydəri ilə görüşüb.
Səfirlikdən Oxu.Az-a verilən məlumata görə, görüşdə Azərbaycan və Pakistan parlamentləri arasında mövcud olan sıx əlaqələr, iki ölkə arasında dostluq və qardaşlıq münasibətlərinin yaranmasında parlamentlərin önəmli rolu, hər iki ölkənin nüfüzlu beynəlxalq təşkilatlar, xüsusən İslam Əməkdaşlıq Təşkilatı çərçivəsində əməkdaşlıq etdiyi qeyd olunub.
Pakistan Senatının xarici əlaqələr komitəsi tərəfindən Azərbaycanın ərazi bütövlüyünün dəstəklənməsi, Xocalı soyqırımının tanınması və Ermənistanın işğal olunmuş Azərbaycan torpaqlarından dərhal çıxmasını tələb edən qətnamələrin qəbul edilməsinin yüksək qiymətləndirildiyi, Ermənistanın işğal olunmuş qədim Azərbaycan torpaqlarında İslam aləminə aid dini-mədəni abidələri dağıtmasının və ya təhqirə məruz qoymasının qəbuledilməz olduğu vurğulanıb.
Prezident İlham Əliyevin sərəncamı ilə 2017-ci ilin Azərbaycanda ""İslam Həmrəyliyi ili"" elan olunduğunu bildirən Ə.Əlizadə Azərbaycanın İslam ölkələri, o cümlədən Pakistanla əlaqələrin inkişafına daim xüsusi önəm verdiyini deyib. O bildirib ki, bu il Azərbaycanda İslam Həmrəyliyi Oyunları keçirilib. Həmçinin, müxtəlif tədbir və konfransların Bakıda baş tutduğunu, eləcə də, Azərbaycanın təşkilatçılığı ilə bir sıra xarici dövlətlərdə tədbirlərin keçirildiyini və Pakistanın da bu tədbirlərdə təmsil olunduğunu diqqətə çatdırıb.
Pakistan Senatının sədr müavini, Pakistanın nüfuzlu din alimlərindən sayılan Mövlana Abdul Qafur Heydəri Pakistanın Azərbaycanı özünə qardaş ölkə hesab etdiyini, islam ölkələri arasında birlik və əməkdaşlığın möhkəmlənməsinin vacib olduğunu, Pakistan-Azərbaycan münasibətlərinin buna bir nümunə sayılacağını, hökümətlərarası əlaqələrlə yanaşı, xalqlarımız arasında əlaqələrin daha da artırılması gərəkdiyini qeyd edib, beynəlxalq və regional məsələlərdə Azərbaycanın da Pakistana verdiyi dəstəyin dostluq və qardaşlığın bir təzahürü kimi qiymətləndirildiyini diqqətə çatdırıb.
Görüşdə iqtisadi, humanitar sahələrdə əməkdaşlığın daha da genişləndirilməsi, parlamentlərarası dostluq qrupları arasında əlaqələrin daha da artırılması, qarşılıqlı yüksək səviyyəli səfərlərin həyata keçirilməsi məsələri ilə bağlı da fikir mübadiləsi aparılıb.








N.O.
www.oxu.az
"
"Monteneqronun XİN rəhbəri Azərbaycanda səfərdədirMonteneqronun xarici işlər naziri Srdjan Darmanovic Azərbaycanda rəsmi səfərdədir.
Azərbaycan Xarici İşlər Nazirliyindən (XİN) Oxu.Az-a verilən məlumata görə, 1-2 noyabr tarixlərində ölkəmizdə rəsmi səfəri zamanı S.Darmanovicin Azərbaycan xarici işlər naziri Elmar Məmmədyarov və digər rəsmi şəxslərlə görüşləri nəzərdə tutulub.
XİN-də keçiriləcək görüşdən sonra birgə mətbuat konfransı keçiriləcək.
N.O.
www.oxu.az
"
"Tramp qaçqınların qəbulu proqramına dair göstəriş verdiABŞ prezidenti Donald Tramp qaçqınların ölkəyə qəbulu proqramının daha da sərtləşdirilməsinə dair göstəriş verib. 
Oxu.Az-ın APA-ya istinadən verdiyi xəbərə görə, D.Tramp bu barədə “Twitter” hesabında bildirib. Müvafiq tapşırıq Daxili Təhlükəsizlik Nazirliyinə verilib.   
D.Tramp bu addımın Nyu-Yorkdakı terror aktı ilə əlaqəli olub-olmadığına dair heç bir açıqlama verməyib.   
Qeyd edək ki,  Donald Tramp bir neçə gün əvvəl qaçqınların qəbulunun bərpa edilməsi haqqında fərman imzalayıb.   
Fərman qaçqınların qəbuluna tətbiq edilən 120 günlük qadağanı  ləğv edib,  lakin 11 ölkədən qaçqınların qəbuluna 90 günlük əlavə məhdudiyyətlərin tətbiq edilməsini nəzərdə tutub.   
A.S.
www.oxu.az
"
"Azərbaycan və Rusiya prezidentlərinin Tehranda görüşü olacaqBu gün Tehranda Azərbaycan, Rusiya və İran prezidentlərinin üçtərəfli görüşlərindən savayı, dövlət başçıları İlham Əliyev və Vladimir Putin arasında ikitərəfli formatda görüş də nəzərdə tutulub.
Oxu.Az Report-a istinadla xəbər verir ki, Rusiya prezidentinin mətbuat katibi Dmitri Peskov dövlət başçılarının ""Şimal-Cənub"" nəqliyyat dəhlizi, onun Qərb qolu layihəsini müzakirə edəcəklərini bildirib.
Gündəlikdə həmçinin kənd təsərrüfatı sahəsində qarşılıqlı fəaliyyətin genişləndirilməsi, kənd təsərrüfatı məhsullarının üçüncü ölkəyə göndərilməsi, Rusiyadan Azərbaycana qaz ixracının artırılması, neft hasilatının azaldılması üzrə OPEK+ müqaviləsinin müddətinin uzadılması, eləcədə Ermənistan-Azərbaycan, Dağlıq Qarabağ münaqişəsinin nizamlanması məsələlərinin müzakirəsi dayanır.
A.S.
www.oxu.az
"
"“Sabah bu insanlar necə pensiya alacaqlar?” – DEPUTATDAN ÇAĞIRIŞDeputat Qənirə Paşayeva Milli Məclisin bugünkü iclasında çıxış edərək əmək müqavilələri olmadan çalışan və ya əmək müqaviləsində əmək haqları az göstərilən işçilərin pozulan hüquqlarının müdafiəsi istiqamətində ciddi işlər görülməli olduğunu deyib.
Oxu.Az Şərq.az-a istinadən xəbər verir ki, bu gün Milli Məclisdə “Sahibkarlıq sahəsində aparılan yoxlamaların dayandırılması haqqında” Azərbaycan Respublikası Qanununda dəyişikliklərin edilməsi barədə qanun layihəsinin müzakirəsi zamanı çıxış edən millət vəkili Qənirə Paşayeva qanun layihəsində bir sıra vacib məsələlərin öz əksini tapdığını və onları dəstəklədiyini bildirməklə yanaşı qısa zamanda müəssisələrdə, şirkətlərdə əmək müqavilələri ilə bağlı problemlərin də öz həllini tapmasının vacibliyini bildirib: 
“Təbii hamımız istəyirik ki, sahibkarlıq daha da inkişaf etsin. Çünki iqtisadiyyatın inkişafı, iş yerlərinin açılması üçün bu çox vacibdir. Hamımız sahibkara qarşı süni maneəler, qanunsuz yoxlamaların əleyhinəyik, amma sahibkarlar tərəfindən işçilərin hüquqlarının pozulmasının da əleyhinəyik. Bu gün özəl sektorda əmək müqaviləsi olmadan çalışan və ya əmək haqları əmək müqaviləsində az göstərilən insanların sayı az deyil. Sabah bu insanlar pensiyaya çıxanda necə olacaq? Necə pensiya alacaqlar? Yaşlananda heç olmasa özlərinə yetə biləcək pensiya ala bilməkdən məhrum olacaqlar və bu dövlət üçün ciddi bir problem olacaq. Unutmamalıyıq ki, biz pensiya təminatı ilə bağlı fərdi uçot sisteminə keçmişik, yəni hər bir insan öz əmək haqqında DSMF-na nə qədər vəsait ödəyibsə, ona müvafiq də pensiya alacaq.
Əmək müqaviləsi olmadan çalışan insanların əmək müqavilələri və buna müvafiq olaraq DSMF-na ödəmələri olmadığı üçün gələcəkdə onların pensiyaları sual altında qalacaq və ya əmək müqaviləsindəki əmək haqqı gerçək əmək haqqından az göstərilənlər gələcəkdə o az əmək haqqına görə pensiya alacaq və yüzlərlə insanın gələcəyi böyük təhlükə qarşısında qala bilər. Ona görə də əmək müqaviləsi olmadan və ya əmək haqqını sənədlərdə real əmək haqqından az göstərən, işçi çalışdıran şirkət və qurumlara qarşı mübarizə aparılmalıdır. İnsanlar iş tapmaq asan olmadığından və işlərini itirməmələri üçün bəzən əmək müqaviləsi olmadan və ya sənədlərdə maaşı real əmək haqqından az göstərilməsinə razı olaraq işləməyə məcbur olurlar. 
Amma müvafiq dövlət qurumu bu cür şirkət, qurumlara qarşı bu kimi hallara son qoyulması istiqamətində mübarizə tədbirləri aparmalıdır, çünki bu şərtlərlə işləməyə məcbur olan insanlar bu gün müəyyən problemlərlə üzləşməklə bərabər, onların gələcək pensiya təminatında da çox ciddi problemlər yaranacaq.
Ona görə də bu sahəyə cavabdeh nazirliyin – Əmək və Əhalinin Sosial Müdafiəsi Nazirliyinin bu istiqamətdə yoxlamalar aparmaq imkanları olmalı və bu məsələ ilə sərt mübarizəni ondan tələb etməliyik. Eyni zamanda əhalinin bu istiqamətdə hüquqları ilə bağlı maarifləndirilməsi məsələsini də daha da genişləndirməliyik”.
S.B.
www.oxu.az
"
"Ərdoğan Əliyevlə fotosunu paylaşdı - “Pencəksiz diplomatiya”Xəbər verdiyimiz kimi, Türkiyə prezidenti Rəcəb Tayyib Ərdoğan Bakı-Tbilisi-Qars dəmir yolunun açılışı ilə əlaqədar Azərbaycanda səfərdə olub.
Oxu.Az Qafqazinfo-ya istinadən xəbər verir ki, Ərdoğan Türkiyəyə qayıtdıqdan sonra Azərbaycan prezidenti İlham Əliyevlə görüşdə çəkilən fotosunu “Twitter”də paylaşaraq səmimi qonaqpərvərliyə görə İ. Əliyevə təşəkkür edib.
Türkiyə KİV-i prezidentlərin bu görüşünü  “Ceketsiz diplomasi” (“Pencəksiz diplomatiya”) kimi təqdim edib. 



Qeyd edək ki, tərəflərin görüşündə iki ölkənin iştirakçısı olduğu qlobal layihələrin perspektivi, qarşılıqlı iqtisadi əlaqələrin möhkəmələndirilməsi, siyasi və strateji tərəfdaşlıq məsələləri müzakirə edilib.
S.B.
www.oxu.az
"
"Mehriban Əliyeva Türkiyənin birinci xanımı ilə görüşüb – FOTOOktyabrın 31-də Azərbaycan Respublikasının birinci xanımı Mehriban Əliyevanın Türkiyə Respublikasının birinci xanımı Əminə Ərdoğan ilə görüşü olub.
Oxu.Az-ın xəbərinə görə, bu barədə AZƏRTAC saytı məlumat yayıb.











S.B.
www.oxu.az
"
"İlham Əliyev universitet əməkdaşlarını təltif etdiPrezident İlham Əliyev Naxçıvan Dövlət Universitetinin əməkdaşlarının “Tərəqqi” medalı ilə təltif edilməsi haqqında sərəncam imzalayıb. 
Oxu.Az-ın məlumatına görə, sərəncamla Naxçıvan Dövlət Universitetinin 50 illik yubileyi münasibətilə və təhsilin inkişafındakı xidmətlərinə görə Naxçıvan Dövlət Universitetinin aşağıdakı əməkdaşları “Tərəqqi” medalı ilə təltif ediliblər:
Əsgərova Qənirə İzzətulla qızı
Qulubəyli Şirməmməd Qüdrət oğlu
Mədətov Akif Vəli oğlu
Rəhimov Məmmədəli Həmzə oğlu
Rəhimov Rafiq Vilayət oğlu
Seyid Surə Namidar qızı
Zeynalov İsmayıl Əli oğlu.
Dövlət başçısının digər sərəncamı ilə Naxçıvan Dövlət Universitetinin 50 illik yubileyi münasibətilə və təhsilin inkişafındakı xidmətlərinə görə Naxçıvan Dövlət Universitetinin aşağıdakı əməkdaşlarına “Əməkdar müəllim” fəxri adı verilib:
Hacıyev Məhəmməd Şahbaz oğlu
Hüseynov Allahverdi Yaqub oğlu
Maqsudov Elbəyi Sadıq oğlu
Məhərrəmova İnara Eldar qızı
Məmmədov Əbülfəz Məmməd oğlu
Nuriyev Mübariz Əsgər oğlu
Orucova Sevinc Vaqif qızı
Rəhimov Novruzəli Həmzə oğlu.
S.B.
www.oxu.az
"
"Nazir Şimal-Cənub nəqliyyat dəhlizinin əhəmiyyətini şərh edib“Mən Şimal-Cənub nəqliyyat dəhlizinin potensialına dərindən inanıram”.
Oxu.Az-ın APA-ya istinadən məlumatına görə, bunu xarici işlər naziri Elmar Məmmədyarov deyib.
E. Məmmədyarov bildirib ki, Azərbaycan, Rusiya və İran prezidentlərinin Bakıda keçirilən ilk görüşündə Bəndər-Abbasdan Sankt-Peterburqa qədər dəmir yolu xətlərinin birləşdirilməsi ilə bağlı ilkin müzakirələr aparılıb: 
“Bu nəqliyyat dəhlizi ilə Hindistan, o cümlədən Vyetnam kimi ixracatçılar maraqlanır. Hətta mən bilmirdim ki, Vyetnamın ixrac potensialı 204 milyard dollardır. Bundan 42 milyard dollar həcmində mal Avropa İttifaqı bazarlarına göndərilir.  Bu yüklərin dəniz yolu ilə göndərilməsi böyük vaxt və uzun məsafə qət etməyin hesabına başa gəlir. Gəmilər Hind okeanından, Süveyş kanalından, Aralıq dənizindən, Atlantik okeandan keçir, bundan sonra Baltik dənizinə çıxır və yalnız bundan sonra Sankt-Peterburqa çatır. Bu baxımdan Şimal-Cənub nəqliyyat dəhlizinin böyük potensialını görürük. Şimal-Cənub nəqliyyat dəhlizinin potensialı Çini Avropa İttifaqı ölkələri ilə birləşdirəcək Şərq-Qərb nəqliyyat dəhlizinin potensialından az deyil. 
Bizim üçün Mərkəzi Avropa böyük maraq kəsb edir. Məsələn, Polşa prezidentinin son səfəri zamanı Polşa rəhbərliyi, bu ölkənin xarici işlər naziri ilə Şimal-Cənub nəqliyyat dəhlizi geniş müzakirə olundu. Polşa da infrastrukturunun, dəmir yollarının Şimal-Cənub nəqliyyat dəhlizi ilə birləşdirilməsində çox maraqlıdır. Polşanın dəmir yolları xəttinin genişliyi bizim dəmir yolları xətinin genişliyi ilə üst-üstə düşür, dəmir yollarını birləşdirən zaman relslərin dəyişməsi də lazım olmayacaq. Biz məsələni bütün tədbirlərdə müzakirə edirik. GUAM-ın Tbilisidə keçirilən son toplantısında da bu məsələ diqqət mərkəzində oldu. Bu, gömrük, sərhəd, yük daşıyıcıların geniş əməkdaşlığını tələb edir ki, yüklərin daşınmasında vaxt itkisi minimum olsun. Burada tarif, gömrük rüsumları və digər məsələlər var. Xarici İşlər Nazirliyi kimi bizim üçün əsas odur ki, bir otaqda əsas oyunçular toplaşsın və tarif barədə danışmağı bacarsınlar”.
Qeyd edək ki, E. Məmmədyarov bundan öncə noyabrın 1-də Tehranda Azərbaycan, Rusiya və İran prezidentlərinin görüşündə Şimal-Cənub nəqliyyat dəhlizinin əsas müzakirə mövzusu olacağını bildirib.
S.B.
www.oxu.az
"
"Ərdoğanın Azərbaycana səfəri başa çatdıTürkiyə prezidenti Rəcəb Tayyib Ərdoğanın Azərbaycana səfəri başa çatıb.
Oxu.Az-ın  məlumatına görə, iki ölkənin dövlət bayraqlarının dalğalandığı Heydər Əliyev Beynəlxalq Aeroportunda ali qonağın şərəfinə fəxri qarovul dəstəsi düzülüb.
Türkiyə prezidenti Rəcəb Tayyib Ərdoğanı və xanımı Əminə Ərdoğanı Azərbaycan baş nazirinin birinci müavini Yaqub Eyyubov və digər rəsmi şəxslər yola salıblar.
N.O.
www.oxu.az
"
"Azərbaycan səfiri Xorvatiyanın ali ordeni ilə təltif olunub - FOTOXorvatiya prezidenti Kolinda Qarabar Kitaroviç Azərbaycan səfiri Kamil Xasiyevi iki ölkə arasında əməkdaşlıq və dostluq münasibətlərinin inkişaf və möhkəmlənməsindəki xidmətlərinə görə Xorvatiyanın ali ordenlərindən biri “Lent ilə olan Knyaz Branimir Ordeni” (The Order of Duke Branimir with Ribbon) ilə təltif edib.
Oxu.Az xəbər verir ki, səfirlikdən Report-a verilən məlumata görə, ""Lent ilə olan Knyaz Branimir Ordeninin” təqdimedilməsi mərasimində çıxış edən prezident K.Q.Kitaroviç Azərbaycanla Xorvatiya arasında mövcud olan ikitərəfli münasibətləri yüksək qiymətləndirib. 
O, səfirdən Azərbaycan prezidenti İlham Əliyevə ən xoş salamlarını çatdırmağı və Azərbaycanın dövlət başçısını yaxın zamanda Xorvatiyada qarşılamaq arzusunda olduğunu bildirib.
Səfir Kamil Xasiyev Azərbaycan prezidenti İlham Əliyev və Xorvatiya prezidenti K.Q.Kitaroviçin qarşılıqlı fəaliyyətinin, eləcə də, Azərbaycan və Xorvatiya Xarici İşlər nazirliklərinin və hər iki ölkənin səfirliklərinin əməkdaşlığının nəticəsi olaraq iki ölkə arasında strateji tərəfdaşlıq və dostluq münasibətlərinin qurulduğunu vurğulayıb. O, Azərbaycanla Xorvatiya arasında mövcud olan dostluq münasibətlərinin daim yüksələn xəttlə inkişaf edəcəyinə əminliyini bildirib. 
Qeyd edək ki, 879-892-ci illər ərzində Xorvatiyaya rəhbərlik edən knyaz Branimirin şərəfinə olan orden 1995-ci ilin aprelin 1-də tarixində təsis olunub. Orden Xorvatiyanı beynəlxalq aləmdə təşviq edən şəxslərə, o cümlədən bu istiqamətdə vacib töhfə verən diplomatlara təqdim olunur.








N.O.
www.oxu.az
"
"ATƏT PA-nın prezidenti: Bakı-Tbilisi-Qars regionda həyat səviyyəsini yüksəldəcək“Bakı-Tbilisi-Qars dəmir yolu olduqca əhəmiyyətli iqtisadi layihədir”.
Oxu.Az-ın məlumatına əsasən, bunu APA-nın Gürcüstan bürosuna açıqlamasında ATƏT Parlament Assambleyasının (PA) prezidenti Gigi Sereteli deyib. 
O qeyd edib ki, bu gün Qafqazın Qərb və Şərq arasında vacib birləşdirici funksiyası artmaqdadır və burada bütün regionun marağı var: “Hazırda biz bütün dünyada “İpək yolu” mövzusunda fəal diskussiyalar aparırıq. ATƏT Parlament Assambleyasında Azərbaycanın təşəbbüsü ilə “İpək yoluna dəstək qrupu” yaradılıb”.
G. Sereteli bildirib ki, Bakı-Tbilisi-Qars dəmir yolu vasitəsilə dünya iqtisadiyyatına və Avropa bazarına inteqrasiya asanlaşacaq: “Bununla yanaşı, daha yaxşı iqtisadiyyat siyasi vəziyyətə də müsbət təsir edir. Bu dəmir yolu Gürcüstan, Azərbaycan və Türkiyədə əhalinin həyat səviyyəsinin yüksəldilməsinə, həmin ölkələrə daha çox investisiyaların cəlb olunması və yeni iş yerlərinin yaradılmasına kömək edəcək.”.
Gürcüstan təmsilçisi bəyan edib ki, üç ölkə arasında strateji tərəfdaşlıq Bakı-Tbilisi-Qars dəmir yolu kimi layihələrlə sübut olunur: “Gürcüstan, Azərbaycan və Türkiyə çox sıx əməkdaşlıq edir və bu, olduqca vacibdir.  Tarixi Bakı-Tbilisi-Qars dəmir yolu layihəsi gələcək onilliklərdə öz effektivliyini daha çox göstərəcək”.
N.O.
www.oxu.az
"
"Azərbaycan və Türkiyə prezidentləri birgə nahar ediblərBu gün Azərbaycan Respublikasının prezidenti İlham Əliyev və birinci xanım Mehriban Əliyeva Türkiyə Respublikasının prezidenti Rəcəb Tayyib Ərdoğan və xanımı Əminə Ərdoğanla birgə nahar ediblər.
Bu barədə Oxu.Az dövlət başçısının rəsmi saytına istinadən xəbər verir.
N.O.
www.oxu.az
"
"İlham Əliyev və Rəcəb Tayyib Ərdoğanın birgə bəyanatı - FOTOBu gün sənədlərin imzalanması mərasimindən sonra Azərbaycan Respublikasının prezidenti İlham Əliyev və Türkiyə Respublikasının prezidenti Rəcəb Tayyib Ərdoğan mətbuata bəyanatlarla çıxış ediblər.
Oxu.Az-ın xəbərinə görə, Türkiyə prezidentinin Azərbaycana səfəri davam edir.

















N.O.
www.oxu.az
"
"Azərbaycan-Türkiyə sənədləri imzalanıb - FOTOYüksək Səviyyəli Strateji Əməkdaşlıq Şurasının altıncı iclası başa çatdıqdan sonra prezident İlham Əliyevin və prezident Rəcəb Tayyib Ərdoğanın iştirakı ilə Azərbaycan-Türkiyə sənədlərinin imzalanması mərasimi olub.
Oxu.Az-ın məlumatına görə, Azərbaycan prezidenti İlham Əliyev və Türkiyə prezidenti Rəcəb Tayyib Ərdoğan “Azərbaycan Respublikası ilə Türkiyə Respublikası arasında Yüksək Səviyyəli Strateji Əməkdaşlıq Şurasının altıncı iclasının Protokolu”nu imzalayıblar.
“Azərbaycan Respublikasının Təhsil Nazirliyi ilə Türkiyə Respublikasının Ali Təhsil Şurası arasında ali təhsil sahəsində əməkdaşlığa dair Anlaşma Memorandumu”nu Azərbaycan təhsil naziri Mikayıl Cabbarov və Türkiyə Yüksək Təhsil Qurumunun rəhbəri Yekta Saraç imzalayıblar.
“Azərbaycan Respublikası Hökuməti ilə Türkiyə Respublikası Hökuməti arasında təhsil sahəsində əməkdaşlıq haqqında Saziş”i Azərbaycan təhsil naziri Mikayıl Cabbarov və Türkiyə təhsil naziri İsmet Yılmaz imzalayıblar.
“Azərbaycan Respublikası Hökuməti ilə Türkiyə Respublikası Hökuməti arasında preferensial ticarət sazişinin imzalanmasına dair Anlaşma Memorandumu”nu Azərbaycan iqtisadiyyat naziri Şahin Mustafayev və Türkiyə iqtisadiyyat naziri Nihat Zeybekci imzalayıblar.
“Azərbaycan Respublikası Hökuməti ilə Türkiyə Respublikası Hökuməti arasında müdafiə sənayesi sahəsində əməkdaşlıq haqqında Saziş”i Azərbaycan müdafiə naziri Zakir Həsənov və Türkiyə milli müdafiə naziri Nurettin Canikli imzalayıblar.
“Azərbaycan Respublikası Hökuməti ilə Türkiyə Respublikası Hökuməti arasında yem bitkiləri toxumu istehsalı və sertifikatlaşdırılması sahəsində əməkdaşlıq haqqında Saziş”i Azərbaycan xarici işlər naziri Elmar Məmmədyarov və Türkiyə xarici işlər naziri Mövlud Çavuşoğlu imzalayıblar.


























N.O.
www.oxu.az
"
"Dövlət başçısı Azərbaycanın Türkiyəyə yatırdığı sərmayənin məbləğini açıqladı""Azərbaycanla Türkiyə arasında imzalanan imtiyazlı ticarət anlaşması böyük əhəmiyyət daşıyır. Bu, ticarət dövriyyəsinin artmasına imkan verəcək"".
Oxu.Az-ın məlumatına görə, bunu Türkiyə-Azərbaycan Yüksək Səviyyəli Strateji Əməkdaşlıq Şurasının 6-cı toplantısından sonra keçirilən mətbuat konfransında prezident İlham Əliyev deyib.
Ölkə başçısı deyib ki, Azərbaycan indiyə kimi Türkiyəyə 10 mlrd. dollar, Türkiyə isə Azərbaycana 11 mlrd. dollar sərmayə qoyub: ""Bu sərmayə artacaq. Azərbaycanın Türkiyəyə yatırdığı sərmayənin həcmi 20 mlrd. dollara çatmalıdır"".
Prezident vurğulayıb ki, bugünkü toplantıda enerji nəqliyyat məsələləri ənənəvi olaraq müzakirə edilib. ""Bütün qarşımıza qoyulan məsələlər öz həllini tapdı. Biz qarşıya qoyulan hədəflərimizə doğru irəliləyirik. TANAP-ın icrası ilə bağlı problem yoxdur. Yaxın vaxtlarda bu layihənin icrası başa çatacaq. Ötən gün Bakı-Tbilisi-Qars layihəsi istismara verildi. Bu tarixi hadisəni qeyd etdik. Bu, bizim böyük uğurumuz və qələbəmizdir. Türkiyə və Azərbaycanın iştirak etdiyi və təşəbbüskarı olduğu bütün layihələr icra edilir"".
N.O.
www.oxu.az
"
"Azərbaycan prezidenti: BMT qətnamələri kağızda qalır“Türkiyə prezidenti ilə Dağlıq Qarabağ münaqişəsi də müzakirə olunub. Mən danışıqlarla bağlı son vəziyyəti Rəcəb Tayyib Ərdoğanın diqqətinə çatdırdım”.
Oxu.Az-ın məlumatına görə, bunu Türkiyə-Azərbaycan Yüksək Səviyyəli Strateji Əməkdaşlıq Şurasının 6-cı toplantısından sonra keçirilən mətbuat konfransında Azərbaycan prezidenti İlham Əliyev deyib.
“Əfsuslar olsun ki, bu münaqişə hələ də öz həllini tapmayıb. Azərbaycanın tarixi, əzəli torpağı olan Dağlıq Qarabağ və 7 rayon işğal altındadır, bir milyon azərbaycanlı öz torpağında köçkün vəziyyətindədir. BMT Təhlükəsizlik Şurasında münaqişə ilə bağlı 4 qətnamə qəbul edilib. Qətnamələrə əsasən, erməni silahlı qüvvələri dərhal və qeyd şərtsiz Azərbaycan torpaqlarından çıxarılmalıdır. Lakin bu qətnamələr kağızda qalır. Ermənistan onlara məhəl qoymur və münaqişə həllini tapmır”, - deyə o vurğulayıb.
İ. Əliyev qeyd edib ki, bu, Azərbaycana qarşı göstərilən ikili standart siyasətidir: “Bəzən BMT TŞ-nin qətnamələri bir neçə günə icra edilir. Bizə gəldikdə, 20 ildən çoxdur qətnamələr icra olunmamış qalır. Münaqişə beynəlxalq hüquq normaları əsasında, Azərbaycanın ərazi bütövlüyü çərçivəsində həll olunmalıdır. Bunun başqa yolu yoxdur. Azərbaycan heç vaxt imkan verməz ki, onun torpaqlarında ikinci erməni dövləti yaransın. Bu məsələdə dəstəyə görə türkiyəli həmkarıma minnətdarlığımı bildirmişəm. Türkiyə hər zaman bütün beynəlxalq təşkilatlarda Azərbaycan haqq işini dəstəkləyir”. 
N.O.
www.oxu.az
"
"Azərbaycanda nümayəndəlik institutunun fəaliyyəti məhdudlaşdırılırAzərbaycan Milli Məclisinin bu gün keçirilən iclasında Mülki Prosessual, İnzibati Prosessual məcəllələrə və ""Vəkillər və vəkillik fəaliyyəti haqqında"" qanuna dəyişikliklər müzakirəyə çıxarılıb.
Oxu.Az APA-ya istinadla xəbər verir ki, hər üç sənədə eyni dəyişikliyi nəzərdə tutan layihə məhkəmələrdə qanuni nümayəndəlik institutunun fəaliyyətinin məhdudlaşdırılması ilə bağlıdır.
Layihə barədə məlumat verən Hüquq siyasəti və dövlət quruculuğu komitəsinin sədri Əli Hüseynli bildirib ki, məqsəd məhkəmələrin işinin səmərələşdirilməsidir.
O qeyd edib ki, Avropa praktikası nümunə kimi götürülərək, fiziki şəxslərin nümayəndə kimi iştirakının (qanuni nümayəndələrin) ləğvi təklif olunub: “Amma bəzi təkliflər nəzərə alınaraq, keçid müddəalar layihəyə salındı”.
Dəyişiklərdən sonra yeni layihədə fiziki şəxsin yaxın qohumuna məhkəmələrdə qanuni nümayəndə kimi iştiraka icazə verilir.
Bununla bağlı Mülki Prosessual Məcəlləyə əvvəlki dəyişiklikdə əlavə kimi təklif olunan 69.1-1 maddəsinə əlavələr edilir.
Digər yenilik isə ondan ibarətdir ki, ""Vəkillər və vəkillik fəaliyyəti haqqında"" qanunun 1.4 və 1.6 maddələri məhkəmələrdə baxılmaqda olan işlər üzrə nümayəndə qismində iştirak edən şəxslərə həmin işlər müvafiq instansiya məhkəmələrində mahiyyəti üzrə həll edilənədək şamil olunmur.
Dəyişikliklər qəbul olunacağı təqdirdə 2017-ci il dekabrın 1-dən qüvvəyə minəcək.
Qeyd edək ki, dəyişiklik layihəsi parlamentin oktyabrın 20-də keçirilən plenar iclasının gündəliyindən çıxarılmış, spiker Oqtay Əsədov buna səbəb olaraq layihələrin müzakirəyə hazır olmadığını bildirmişdi. İclasdan bir neçə gün sonra isə məsələnin müzakirəsinin MM-in yaz sessiyasına qədər təxirə salındığı açıqlanmışdı.
Xatıraldaq ki, Ali Məhkəmənin sədri tərəfindən oktyabrın 6-da Mülki Prosessual və İnzibati Xətalar məcəllələrinə, ""Vəkillər və vəkillik fəaliyyəti haqqında"" qanuna dəyişikliklər barədə qanun layihələri təqdim edilib. Dəyişikliklərdə mülki və inzibati məhkəmə proseslərində nümayəndələrin iştirakına qadağa qoyulması, bu prosesdə yalnız Vəkillər Kollegiyanın üzvlərinin iştirakı təklif olunur.
Layihə səsə qoyularaq qəbul olunub.
E.Ə.
www.oxu.az
"
"Ərdoğan: Türkiyə ilə Azərbaycan arasındakı qardaşlıq yüksək səviyyəyə çatıb""Dünən və bu gün keçirdiyimiz görüşlərlə birlikdə Türkiyə ilə Azərbaycan arasındakı qardaşlığın, dostluğun necə yüksək səviyyəyə çatdırıldığını xüsusilə sevinc içərisində müşahidə edirik"".
Oxu.Az-ın xəbərinə görə, bunu Türkiyə prezidenti Rəcəb Tayyib Ərdoğan oktyabrın 31-də Bakıda keçirilən Azərbaycan-Türkiyə Yüksək Səviyyəli Strateji Əməkdaşlıq Şurasının altıncı iclasında deyib.
""Hörmətli Prezident, dəyərli heyət üzvləri. Əvvəlcə, gəldiyimiz andan bəri göstərdiyiniz qonaqpərvərliyə görə həm öz adımdan, həm də nümayəndə heyətim adından çox təşəkkür edirəm.
Xüsusilə indi Bakı-Tbilisi-Qars dəmir yolunun istifadəyə verilməsini, atdığımız addımın nəticəsini görmək bizi çox qürurlandırır. Dünən 15 dəqiqəlik dəmir yolu səyahətimizi vətəndaşlarımız, xalqlarımız gördülər. İnşallah, onların tezliklə təkcə Qarsdan Bakıya deyil, Pekinə, Londona getdikləri günləri də hamımız birlikdə görəcəyik və dualarını eşidəcəyik. Bu münasibətlə dəyərli qardaşım, Sizə, həmçinin memarından mühəndisinə, podratçısına qədər bütün firmalara, əməyi olan bütün nazir yoldaşlarımıza çox təşəkkür edirəm.
Bu münasibətlə bu gün keçirdiyimiz Yüksək Səviyyəli Strateji Əməkdaşlıq Şurasının iclasının da xeyirli olmasını diləyirəm. Sağ olun"", - deyə R.T.Ərdoğan vurğulayıb. 
N.O.
www.oxu.az
"
"Prezidentlərin  üçtərəfli görüşünün gündəliyi açıqlandı""Enerji əməkdaşlığı Rusiya, Azərbaycan və İran prezidentlərinin noyabrın 1-də Tehranda keçiriləcək görüşündə müzakirə olunacaq mövzulardan biridir"".
Оxu.Az RİA Novosti-yə istinadən xəbər verir ki, bunu Rusiya prezidentinin mətbuat katibi Dmitri Peskov bildirib.
Onun sözlərinə görə, dövlət başçılarının üçtərəfli görüşü ilə yanaşı, bir sıra ikitərəfli görüşlər də planlaşdırılır.
N.H.
www.oxu.az
"
"İlham Əliyev Türkiyə-Azərbaycan əlaqələrindən danışdı""Yüksək Səviyyəli Strateji Əməkdaşlıq Şurasının bugünkü toplantısı da, əminəm ki, çox uğurlu nəticə verəcək"".
Oxu.Az-ın xəbərinə görə, bunu Azərbaycan prezidenti İlham Əliyev oktyabrın 31-də Bakıda keçirilən Azərbaycan-Türkiyə Yüksək Səviyyəli Strateji Əməkdaşlıq Şurasının altıncı iclasında deyib. 
""Hörmətli cənab Prezident, əziz qardaşım.
Hörmətli qonaqlar.
Mən sizin hamınızı ürəkdən salamlayıram. Azərbaycana xoş gəlmisiniz.
Cənab Prezident, biz Sizin səfərinizə çox böyük əhəmiyyət veririk. Bu gün biz təkbətək görüşdə bir çox məsələləri müzakirə etdik. Bir daha görürük ki, Türkiyə-Azərbaycan əlaqələri ən yüksək səviyyədədir, ən yüksək zirvədədir. Əlaqələrimizin inkişafı ilə bağlı bizim fikirlərimiz üst-üstə düşür.
Yüksək Səviyyəli Strateji Əməkdaşlıq Şurasının bugünkü toplantısı da, əminəm ki, çox uğurlu nəticə verəcək. Gündəlikdə bir çox məsələlər var - siyasi əlaqələr, beynəlxalq təşkilatlardakı birgə fəaliyyətimiz, iqtisadi sahədə əməkdaşlıq, hərbi, hərbi-texniki əməkdaşlıq, təbii ki, enerji, nəqliyyat məsələləri. Yəni, gündəlik kifayət qədər genişdir və bütün istiqamətlər üzrə çox yaxşı nəticələr var. Bizim qəbul etdiyimiz qərarlar icra edilir və hökumətlərarası birgə komissiya da çox uğurla fəaliyyət göstərir.
Əminəm ki, bu gün geniş tərkibdə müzakirə ediləcək məsələlər də yaxşı nəticələrə gətirib çıxaracaq. Bir daha xoş gəlmisiniz"", - deyə dövlət başçısı vurğulayıb. 
N.O.
www.oxu.az
"
"İspaniya Azərbaycanın ərazi bütövlüyünü dəstəkləyir“İspaniya Azərbaycan da daxil olmaqla, beynəlxalq birliyin bütün ölkələrinin suverenliyini və ərazi bütövlüyünü dəstəkləyir”.
Oxu.Az News.Az-a istinadən xəbər verir ki, bunu İspaniya XİN Ermənistan tərəfinin ölkənin ərazi bütövlüyünə qarşı çıxaraq, kataloniyalıları dəstəkləməsi ilə bağlı bəyanatına cavab olaraq bildirib. 
“Beynəlxalq hüquqda aydın şəkildə qeyd olunur ki, öz müqəddəratını təyin etmə prinsipi, müstəmləkələşmə istisna olmaqla,  ayrılmaq hüququ vermir”, - İspaniya XİN bildirib
N.O.
www.oxu.az
"
"Azərbaycan və Türkiyə prezidentlərinin təkbətək görüşü olub - YENİLƏNİB + FOTOOktyabrın 31-də rəsmi qarşılanma mərasimindən sonra Azərbaycan Respublikasının prezidenti İlham Əliyevin Türkiyə Respublikasının prezidenti Rəcəb Tayyib Ərdoğanla təkbətək görüşü olub.
Oxu.Az xəbər verir ki, görüşdə ölkələrimiz arasında dostluq və qardaşlıq münasibətlərinin bütün sahələrdə uğurlu inkişafından məmnunluq ifadə edilib. 
Azərbaycan-Türkiyə Yüksək Səviyyəli Strateji Əməkdaşlıq Şurasının altıncı iclasının əlaqələrimizin perspektivlərinin müəyyənləşdirilməsi və ikitərəfli münasibətlərimizin daha da dərinləşdirilməsi baxımından önəmi vurğulanıb. Qlobal layihə olan Bakı-Tbilisi-Qars dəmir yolunun açılışının əhəmiyyəti qeyd edilib.
Söhbət zamanı ölkələrimiz arasında qarşılıqlı maraq doğuran məsələlər ətrafında fikir mübadiləsi aparılıb.














***
14:05
Rəsmi qarşılanma mərasimindən sonra Azərbaycan prezidenti İlham Əliyevin Türkiyə prezidenti Rəcəb Tayyib Ərdoğanla təkbətək görüşü olub.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.
N.O.
www.oxu.az
"
"Bu vəzifələr “Dövlət qulluğu haqqında” qanundan çıxarıldıMilli Məclisin iclasında dövlət müşaviri və Prezident Administrasiyası (PA) rəhbərinin müavini vəzifələrinin inzibati vəzifələrin ali və birinci təsnifatı sırasından çıxarılması ilə bağlı qanunvericiliyə dəyişiklik müzakirə edilib.
Oxu.Az-ın APA-ya istinadən xəbərinə görə, layihə barədə Hüquq siyasəti və dövlət quruculuğu komitəsinin sədri Əli Hüseynli məlumat verib.
Layihəyə əsasən “Dövlət qulluğu haqqında” qanunun 11-ci (İnzibati və yardımçı vəzifələrin təsnifatı) maddəsinə dəyişiklik təklif olunur. Dövlət müşaviri vəzifəsi inzibati vəzifələrin ali təsnifatı sırasından, PA rəhbərinin müavini vəzifəsi isə birinci təsnifat sırasından çıxarılır.
Layihə səsə qoyularaq qəbul edilib.
Qeyd edək ki, dövlət müşavirliyi institutu və PA rəhbərinin müavini vəzifələri bir müddət əvvəl ləğv olunub.
N.O.
www.oxu.az
"
"Səfir: Azərbaycan və Avropa İttifaqı arasında danışıqlar intensiv və yaxşı gedir“Azərbaycan və Avropa İttifaqı arasında imzalanacaq sazişlə bağlı danışıqlar intensiv və yaxşı gedir”.
Oxu.Az APA-ya istinadən xəbər verir ki, bunu Avropa İttifaqının Azərbaycandakı nümayəndəliyinin rəhbəri, səfir Kestutis Yankauskas deyib. O bildirib ki, yeni sənəd Aİ və Azərbaycan arasında 1998-ci ildən mövcud olan sazişi əvəzləyəcək.
Səfir qeyd edib ki, sazişlə bağlı növbəti görüşlərin noyabrda baş tutacaq “Şərq tərəfdaşlığı” sammitinə qədər keçirilməsi nəzərdə tutulur.
A.M.
www.oxu.az
"
"Türkiyə prezidentinin Bakıda rəsmi qarşılanma mərasimi olubTürkiyə prezidenti Rəcəb Tayyib Ərdoğanın Bakıda rəsmi qarşılanma mərasimi olub.
Oxu.Az-ın məlumatına görə, Türkiyə prezidentinin şərəfinə fəxri qarovul dəstəsi düzülüb.
Sonra iki ölkənin himni səsləndirilib. Türkiyə prezidenti azərbaycanlı həmkarı ilə qarovul dəstəsinin önündən keçib, Azərbaycan əsgərini salamlayıb.
Sonra Azərbaycan və Türkiyə prezidentlərinin təkbətək görüşü keçiriləcək. İkitərəfli görüşdən sonra nümayəndə heyətləri arasında görüşün keçirilməsi planlaşdırılır.
N.O.
www.oxu.az
"
"Milli Məclisin plenar iclası başladıAzərbaycan Milli Məclisinin (MM) növbəti plenar iclası başlayıb.
Oxu.Az-ın xəbərinə görə, iclasın gündəliyinə 38 məsələ daxildir.
""Xəzər dənizinin Azərbaycan sektorunda Azəri, Çıraq yataqlarının və Günəşli yatağının dərinlikdə yerləşən hissəsinin birgə işlənməsi və hasilatın pay bölgüsü haqqında"" Azərbaycan Respublikasının Dövlət Neft Şirkəti ilə Azərbaycan (ACG) Limited, BP Eksploreyşn (Kaspian Si) Limited, Şevron Xəzər, Ltd., Ekson Azərbaycan Limited, İnpeks Sausvest Kaspian Si, Ltd., İtoçu Oyl Eksploreyşn (Azərbaycan) İnk., ONGC Videş Limited, Statoyl Abşeron AS, Türkiyə Petrolleri A.O. arasında Sazişin qəbul və təsdiq edilməsi, həyata keçirilməsinə icazə verilməsi barədə qanun layihəsi və Azərbaycanın bir sıra ölkələrlə imzaladığı sənədləri ratifikasiyası müzakirəyə çıxarılacaq.
Bundan başqa, Əmək, Mülki, İnzibati Xətalar, Mülki Prosessual, İnzibati Prosessual, Miqrasiya məcəllələrinə, eləcə də, ""Diplomatik xidmət haqqında"", ""Dövlət əmlakının özəlləşdirilməsi haqqında"", ""Dövlət qulluğu haqqında"", ""Əmək pensiyaları haqqında"", ""Geodeziya və kartoqrafiya haqqında"", ""Heyvanlar aləmi haqqında"", ""Müdafiə haqqında"", ""Muzeylər haqqında"", ""Ölçmələrin vəhdətinin təmin edilməsi haqqında"", ""Rəsmi statistika haqqında"" ""Sanitariya-epidemioloji salamatlıq haqqında"", ""Sərhəd qoşunları haqqında"", ""Təhsil haqqında"", ""Xüsusi mühafizə olunan təbiət əraziləri və obyektləri haqqında"", ""Yanğın təhlükəsizliyi haqqında"", ""Yaşayış minimumu haqqında"", ""Miqrasiya orqanlarında qulluq keçmə haqqında Əsasnamə"", ""Hərbi xidmətkeçmə haqqında Əsasnamə"", ""Yaşıllıqların mühafizəsi haqqında"", ""Çayçılıq haqqında"", ""Avtomobil nəqliyyatı haqqında"", ""Nəqliyyat haqqında"", ""Sahibkarlıq sahəsində aparılan yoxlamaların dayandırılması haqqında"", ""Hesablama Palatası haqqında"", ""Yol hərəkəti haqqında"", ""Mülki dövriyyədə olmasına yol verilməyən (mülki dövriyyədən çıxarılmış) əşyaların siyahısı haqqında"", ""Dövlət qulluğu haqqında"", ""Vəkillər və vəkillik fəaliyyəti haqqında"" və s. qanunlarına əlavə və dəyişikliklər müzakirəyə çıxarılacaq.
Qeyd edək ki, iclas MM sədrinin birinci müavini Ziyafət Əsgərovun sədrliyi ilə keçirilir.
N.O.
www.oxu.az
"
"Azərbaycan Meksikaya nota verdiMeksika Deputatlar Palatasının sədri Xorxe Karlos Ramires Marin Azərbaycanın Meksika Birləşmiş Ştatlarında müvəqqəti işlər vəkili Məmməd Talıbovla görüşüb.
Oxu.Az xəbər verir ki, Azərbaycanın Meksikadakı səfirliyindən APA-ya verilən məlumata görə,  görüş zamanı Meksika Deputatlar Palatasının sədri ölkəsinin Azərbaycanla dostluq və əməkdaşlıq əlaqələrinin daha da möhkəmlənməsində maraqlı olduğunu vurğulayıb.
Bir neçə gün əvvəl müxalif MORENA və PRD adlı siyasi partiyaları təmsil edən üç meksikalı deputatın Azərbaycanın işğal olunmuş ərazilərinə qanunsuz səfərlərinə toxunaraq, bu faktdan hədsiz dərəcədə təəssüfləndiyini qeyd edib, həmin millət vəkillərinin hərəkətinin nə Meksika Deputatlar Palatasının, nə də həmin deputatların aid olduqları siyasi partiyaların Konqresdəki qrupunun mövqeyini deyil, yalnız öz fərdi mövqelərini əks etdirdiyini bildirib. O, görüşdə iştirak edən Konqresin Xarici Əlaqələr Komissiyası sədrindən məsələnin araşdırılması və bu kimi halların gələcəkdə baş verməməsi üçün müvafiq tədbirlərin görülməsini xahiş edib.
R. Marin Meksikanın Ermənistan-Azərbaycan Dağlıq Qarabağ münaqişəsi ilə bağlı mövqeyinin dəyişilməz qaldığını qeyd edərək, Deputatlar Palatasının münaqişə üzrə BMT Təhlükəsizlik Şurasının Azərbaycanın ərazi bütövlüyünün bərpa edilməsini tələb edən dörd qətnaməsini dəstəklədiyini vurğulayıb.
Səfir M. Talıbov isə Dağlıq Qarabağ münaqişəsi və Ermənistanın ölkəmizə qarşı təcavüzü barədə dolğun məlumat verib, rəsmi İrəvanın növbəti təxribatı olan sözügedən hadisənin Ermənistan hökumətinin qeyri-konstruktiv xarakterini bir daha ifşa etmiş olduğunu bildirib.
Səfirliyin məlumatında o da qeyd olunub ki, Azərbaycan Xarici İşlər Nazirliyinin tapşırığına uyğun olaraq səfirlik məsələni araşdırdıqdan sonra dərhal Meksika Xarici İşlər Nazirliyinə diplomatik nota, Deputatlar Palatasının sədri və Azərbaycan-Meksika Dostluq Qrupunun meksikalı həmsədrinə məktublarla müraciət edərək Meksika millət vəkillərinin Azərbaycanın işğal olunmuş ərazilərinə qeyri-qanuni səfərləri ilə bağlı Azərbaycanın ciddi narahatlığını çatdırıb, bu kimi səfərlərin təxribat xarakterli və qəbuledilməz olduğunu bildirərək, həmin halın araşdırılması və gələcəkdə təkrarlanmaması üçün müvafiq tədbirlərin görülməsini tələb edib.
Onu da xatırladaq ki, Meksika Deputatlar Palatası tərəfindən 6 sentyabr 2011-ci il tarixində qəbul olunmuş qətnamə Ermənistanı BMT TŞ-nın Dağlıq Qarabağ münaqişəsi üzrə dörd qətnaməsini yerinə yetirməyə çağırır.
N.O.
www.oxu.az
"
"Sülh Platforması Minsk qrupunda məşvərətçi statusda təmsil olunmaq istəyirErmənistan-Azərbaycan Vətəndaş Sülh Platforması ATƏT-in Minsk qrupunun tərkibində məşvərətçi statusda təmsil olunmaq istəyir.
Oxu.Az-ın APA-ya istinadən məlumatına görə, bu, Ermənistan-Azərbaycan Vətəndaş Sülh Platformasının I Qurultayının iştirakçılarının  ATƏT-in Minsk qrupunun həmsədrlərinə ünvanlanan müraciətdə əksini tapıb.
Müraciətdə bildirilir ki, ATƏT-in Minsk qrupunun həmsədrləri  Dağlıq Qarabağ münaqişəsinin həlli, cəbhə xəttində hərbi əməliyyatların dayandırılması və tərəflər arasında danışıqlar prosesinin davamı üçün ciddi cəhdlər edib və bu istiqamətdə işlərini davam etdirir: “1992-ci ildə Dağlıq Qarabağ münaqişəsinin həlli üçün yaradılan ATƏT-in Minsk qrupu vasitəçilik missiyasını həyata keçirən yeganə beynəlxalq təşkilatdır. Bu baxımdan, sizin üzərinizə düşən böyük məsuliyyətin və mürəkkəb vəzifənin ağırlığını hamımız yaxşı anlayırıq. Təəssüflər olsun ki, keçən 25 il ərzində görülən tədbirlərə və aparılan danışıqlara baxmayaraq, Ermənistan və Azərbaycan arasında sülhün bərqərar olmasına hələ ki nail olmaq mümkün olmayıb.
Bu cür vəziyyətin səbəbləri çoxdur və onlardan biri də Ermənistan və Azərbaycan QHT-lərinin və vətəndaş cəmiyyətinin müxtəlif təbəqələrinin nə bir-biri ilə, nə də dövlət qurumları ilə əməkdaşlığının lazımi səviyyədə olmamasıdır. Son vaxtlar bizi narahat edən xeyli insan itkilərinə səbəb olan atəşkəs rejiminin sistemli pozulmasıdır. Bununla bərabər, biz bu pozuntuların genişmiqyaslı hərbi əməliyyatlara keçmə ehtimalından çox narahatıq. Yuxarıda qeyd olunanlardan çıxış edərək, biz Ermənistan-Azərbaycan Vətəndaş Sülh Platforması olaraq münaqişənin həllinə töhfə verə biləcək ATƏT-in Minsk qrupunun həmsədrləri ilə əməkdaşlıq əlaqələrinin qurulması və bu çətin sülh quruculuğu prosesində sizlərə yardımçı olmaq məsuliyyətini və ehtiyacını hiss edirik. Bu məqsədlə Ermənistan-Azərbaycan Vətəndaş Sülh Platforması olaraq, ATƏT- in Minsk qrupunun tərkibində Platformanın məşvərətçi mandatına malik olması məsələsinə baxılmasını xahiş edirik. Biz əminik ki, ATƏT-in Minsk qrupu həmsədrlərinin vətəndaş cəmiyyəti institutları və Sülh Platforması ilə yaxından əməkdaşlığı 25 il davam edən münaqişəyə son qoymağa, erməni və Azərbaycan xalqı arasında inam və etimadın bərpa olunmasına və insan itkilərinin qarşısını alınmasına mühüm töhfə vermiş olacaq”.
N.O.
www.oxu.az
"
"Xəzəryanı ölkələrin Sammiti gələn il baş tutacaqXəzəryanı ölkələrin Sammiti 2018-ci ilin əvvəlində Qazaxıstanın Astana şəhərində baş tuta bilər.
Oxu.Az-ın məlumatına görə, bu barədə Rusiyanın XİN müavini Qriqori Karasin bildirib.
Q.Karasin qeyd edib ki, Rusiya, Azərbaycan, İran, Qazaxıstan və Türkmənistanın XİN rəhbərləri Sammitə hazırlığı müzakirə etmək üçün cari ilin dekabr ayında Moskvada toplana bilərlər.
Xatırladaq ki, Xəzər dənizinin hüquqi statusu haqqında Konvensiyanın Xəzəryanı ölkələrin növbəti sammitində imzalanması planlaşdırılır.
N.O.
www.oxu.az
"
"Sülh Platforması Azərbaycan və Ermənistan prezidentlərindən dəstək istəyib“Ermənilər və azərbaycanlılardan başqa bu münaqişəni kiminsə həll edəcəyinə inanmaq sadəlövhlükdür. Bundan irəli gələrək bildiririk ki, münaqişənin qısa vaxtda dinc yolla həlli üçün nəticəyə hədəflənmiş danışıqlara başlamağın vaxtı çatıb”.
Oxu.Az-ın APA-ya istinadən məlumatına görə, bu, Ermənistan-Azərbaycan Vətəndaş Sülh Platformasının I Qurultayının iştirakçıları adından Azərbaycan prezidenti İlham Əliyev və Ermənistan prezidenti Serj Sarkisyana ünvanlanan müraciətdə əksini tapıb.
Müraciətdə qeyd edilib ki, oktyabrın 30-da Tbilisi şəhərində hər iki xalqın sülhsevər nümayəndələri və ATƏT-in Minsk qrupuna daxil olan digər ölkələrin ictimai-siyasi xadimləri bir araya gələrək qurultay keçirib. Qurultayda Ermənistan-Azərbaycan Vətəndaş Sülh Platforması təsis edilib və 19 nəfərdən ibarət idarə heyəti, 29 nəfərdən ibarət Ekspertlər Şurası və digər seçkili orqanları formalaşıb: “SSRİ-nin dağılmasından sonra öz müqəddəratını təyinetmə hüququndan istifadə edən Azərbaycan və Ermənistan müstəqil dövlət oldular. Lakin çox təəssüflər olsun ki, beynəlxalq hüquq və Avropada qəbul olunan Helsinki Yekun Aktı əsasında dövlətlərarası sivil əlaqələr Cənubi Qafqaz regionunda əsas meyara çevrilə bilmədi. İki ölkə arasında baş verən qanlı müharibənin fəsadları regionda hələ də sülh və sabitliyin bərqərar olmasına imkan vermir. Onilliklər ərzində yaşından, cinsindən və milli mənsubiyyətindən asılı olmayaraq, müharibə odunun hər iki ölkəyə vurduğu maddi və mənəvi zərəri, o dəhşətləri yalnız statistik məlumatlarla ifadə etmək qeyri-mümkündür. Bu gün bütün təmas xəttində və hər iki ölkənin beynəlxalq birlik tərəfindən tanınan sərhədləri boyu səngərlər qazılıb və İkinci Dünya müharibəsini xatırladan minalanmış ərazilər var. Səngərlərdə gənc erməni və azərbaycanlı əsgərlər snayper tüfənglərinin optik nişanlarından bir-birlərini izləyirlər. Hər iki ölkədə böyüyən gənc nəslin bir-birləri haqqında təsəvvürləri müharibə və onun gətirdiyi ağrı əsasında formalaşır. Məlum aprel hadisələri bir daha göstərdi ki, müharibənin bərpa olunması faciəvi nəticələrə səbəb ola bilər. 90-cı illərdən fərqli olaraq, hər iki ölkənin hərbi arsenalının genişlənməsi və hərbi risk amilinin ballistik raketlərə qədər artması müharibənin təhlükəsinin dəhşətli hüduda çatmasının göstəricisidir. Hərbi məqsədlər üçün xərclənən bütün bu resurslar bizim xalqlarımızın rifahı və həyatlarının çiçəklənməsinə xidmət edə bilərdi. Beynəlxalq hüquq normaları və beynəlxalq səviyyədə qəbul edilmiş sənədlər çərçivəsində münaqişənin tezliklə və ədalətli həlli bütün regionun iqtisadi inkişafına təkan verəcək. Bu da iki ölkə arasında sülh və əməkdaşlığa qiymətsiz töhfə olacaq. Bu halda nə qalib, nə də məğlub olacaq. Bu həm Ermənistan, həm də Azərbaycan xalqı üçün yalnız məğlubiyyətsiz nəticə əldə etməyə imkan verir. Belə bir ağrılı problemin həllində biz Sizlərə hərtərəfli yardım etməyə, hər iki ölkənin ictimaiyyətini sülhə hazırlamağa hazırıq”.
Müraciətdə bildirilir ki, Ermənistan-Azərbaycan Vətəndaş Sülh Platforması yenidən təşkilatlanaraq çox mühüm və eyni zamanda çətin bir missiyanı - sülh quruculuğunu üzərinə götürüb: “Bilirik ki, bu yolda bizi çox çətin sınaqlar, təzyiqlər və hətta təhdidlər gözləyir. Buna baxmayaraq, biz inandığımız bu nəcib işdən, iki xalqın sülh və əmin-amanlıq şəraitində yaşaması istiqamətində apardığımız müqəddəs missiyadan bir addım da olsa, geri çəkilməyəcəyik. Qurultay Ermənistan-Azərbaycan Vətəndaş Sülh Platformasının Tbilisidə, Yerevanda və Bakıda mənzil-qərargahlarının yaradılması, Ermənistanda və Azərbaycanda geniş ictimaiyyətlə görüşlərin keçirilməsi haqqında qərar qəbul edib. Ümid edirik ki, Siz dövlət başçıları olaraq bizim bu istəyimizə və təklifimizə yox deməyəcək və sülhyaratma missiyasını həyata keçirmək üçün bizə lazımi dəstəyi verəcəksiniz”.
N.O.
www.oxu.az
"
"Bu gün Milli Məclisdə 38 məsələ müzakirə olunacaqBu gün Milli Məclisin növbəti iclası keçiriləcək.
Oxu.Az-ın Trend-ə istinadla məlumatına görə, iclasın gündəliyinə Əmək Məcəlləsinə, ""Diplomatik xidmət haqqında"", ""Dövlət əmlakının özəlləşdirilməsi haqqında"", ""Dövlət qulluğu haqqında"", ""Əmək pensiyaları haqqında"", ""Heyvanlar aləmi haqqında"", ""Təhsil haqqında"" və digər bir sıra qanunlara dəyişiklil olmaqla 38 məsələ daxildir.
İclasda həmçinin ""Xəzər dənizinin Azərbaycan sektorunda Azəri, Çıraq yataqlarının və Günəşli yatağının dərinlikdə yerləşən hissəsinin birgə işlənməsi və hasilatın pay bölgüsü haqqında"" Azərbaycan Respublikasının Dövlət Neft Şirkəti ilə Azərbaycan (ACG) Limited, BP Eksploreyşn (Kaspian Si) Limited, Şevron Xəzər, Ltd., Ekson Azərbaycan Limited, İnpeks Sausvest Kaspian Si, Ltd., İtoçu Oyl Eksploreyşn (Azərbaycan) İnk., ONGC Videş Limited, Statoyl Abşeron AS, Türkiyə Petrolleri A.O. arasında Sazişin qəbul və təsdiq edilməsi, həyata keçirilməsinə icazə verilməsi məsələsinə baxılacaq.
A.S.
www.oxu.az
"
"Bakı-Tbilisi-Qars dəmir yolunun açılış mərasiminin iştirakçıları üçün ziyafət verildi – FOTOBakı-Tbilisi-Qars dəmir yolunun açılış mərasiminin iştirakçıları üçün ziyafət verilib.
Oxu.Az-ın məlumatına görə, ziyafətdə Azərbaycan prezidenti İlham Əliyev və birinci xanım Mehriban Əliyeva, Türkiyə prezidenti Rəcəb Tayyib Ərdoğan və xanımı Əminə Ərdoğan, Qazaxıstan baş naziri Bakıtjan Saqintayev, Gürcüstanın baş naziri Giorgi Kvirikaşvili, Özbəkistan baş naziri Abdulla Aripov və digər rəsmi şəxslər iştirak ediblər.








N.O.
www.oxu.az
"
"Tağı Əhmədovun 3 milyon manatlıq iddiasına baxılmadıBu gün Sabunçu Rayon Məhkəməsində ləğv edilmiş Milli Təhlükəsizlik Nazirliyinin (MTN) Energetika və Nəqliyyat Sahələrində Təhlükəsizlik Baş İdarəsinin sabiq rəisi, general-mayor Akif Çovdarov, MTN-in Energetika və Nəqliyyat Sahələrində Təhlükəsizlik Baş İdarəsinin sabiq işçisi, polkovnik Səlim Məmmədov, MTN-in sabiq idarə rəisi, mayor Akif Əliyev və keçmiş şöbə rəisi Orxan Osmanovun cinayət işində zərərçəkmiş qismində tanınan ""Metropoliten""in sabiq rəsi və Yeni Azərbaycan Partiyasının Yasamal Rayon Şöbəsinin sədri Tağı Əhmədovun mülki iddiası ilə bağlı qərar açıqlanıb.
Oxu.Az-ın “Report”a istinadən məlumatına görə, Bakı Hərbi Məhkəməsinin sədri Həbib Həsənovun sədrliyi ilə qapalı keçirilən prosesdə T.Əhmədovun mülki iddiası baxılmamış saxlanılıb.
Xatırladaq ki, T.Əhmədov cinayət işində zərərçəkmiş qismində tanınıb. O, məhkəmədə 3 milyon manatlıq mülki iddia qaldırmışdı.
Hökmə əsasən, təqsirləndirilən A.Çovdarov 12 il, S.Məmmədov 11 il, A.Əliyev 5 il və O.Osmanov isə 4 il müddətinə azadlıqdan məhrum edilib.
N.O.
www.oxu.az
"
"Binəli Yıldırım: Bakı-Tbilisi-Qars dəmir yolu tarixi İpək Yolunun önəmli bir hissəsidir ""Bakı-Tbilisi-Qars dəmir yolu Avrasiyada sülh, qardaşlıq və əmin-amanlığa mühüm töhfə verəcək"".
Oxu.Az-ın məlumatına görə, bu barədə Türkiyənin Baş naziri Binəli Yıldırımın Bakı-Tbilisi-Qars dəmir yolu layihəsinin açılış mərasiminin iştirakçılarına göndərdiyi  təbrik məktubunda deyilir.
Baş nazir bildirib ki, Türkiyə, Gürcüstan və Azərbaycanın birgə fəaliyyətinin məhsulu olan bu layihə sadəcə ölkələrimiz arasında əməkdaşlığı göstərmir, eyni zamanda, Çindən başlayıb Qırğızıstan, Özbəkistan, Qazaxıstan, Türkmənistan, Azərbaycan və Türkiyə vasitəsilə Avropaya uzanan tarixi İpək Yolunun da önəmli bir hissəsini təşkil edir.
""2004-cü ildə Türkiyə Prezidenti Rəcəb Tayyib Ərdoğanın Baş nazirliyi dönəmində Azərbaycan, Gürcüstan və Türkiyə arasında bir fikir layihəsi olaraq ölkə nazirləri ilə başladığımız çalışmalar 2008-ci ildə Qarsda üç ölkənin liderinin iştirakı ilə təməlatma səviyyəsinə gələrək, önəmli bir mərhələ qət etmişdir. Bu illər ərzində bir çox çətinliklərin yaşanmasına baxmayaraq, hər üç ölkənin lideri heç bir zaman dəstəyini əsirgəməmiş və nəhayət, layihə xoşbəxt sonluğa çatmışdır.
Layihənin ilk dövrlərindən məsələnin içində olan biri kimi, bu illərdə birgə çalışdığımız dostlarıma, xüsusi ilə də Ziya Məmmədov, Cavid Qurbanov, Əhməd Aslan olmaqla əməyi keçən hər kəsə təşəkkür edirəm. Təşəkkür həm də bu layihənin həyata keçirilməsində daima dəstək olan İlham Əliyev, Giorgi Kvirikaşvili və Rəcəb Tayyib Ərdoğana düşür"", - deyə B.Yıldırım bildirib
www.oxu.az
"
"Akif Çovdarovun 33 milyon manatlıq əmlakı müsadirə olunacaqLəğv olunmuş Milli Təhlükəsizlik Nazirliyinin (MTN) Energetika və Nəqliyyat Sahələrində Təhlükəsizlik Baş İdarəsinin həbsdə olan sabiq rəisi, general-mayor Akif Çovdarovun 33 milyon manat məbləğində əmlakı müsadirə olunacaq.
Oxu.Az-ın APA-ya istinadən xəbərinə görə, bu barədə Sabunçu Rayon Məhkəməsində Bakı Hərbi Məhkəməsinin sədri Həbib Həsənovun sədrliyi ilə bu gün keçirilən prosesdə qərar qəbul olunub.
Hökmə əsasən, məhkəmə Akif Çovdarovun ailə üzvlərinin yaşadığı evdən başqa, digər mülklərinin zərərçəkmişlərin xeyrinə müsadirə olunması barədə qərar çıxarıb.
DTX-nın təqsirləndirilən şəxslərə qarşı qaldırdığı mülki iddia 3 milyon manat səviyyəsində təmin olunub.
Qeyd edək ki, məhkəmənin hökmü ilə Akif Çovdarov 12 il müddətinə azadlıqdan məhrum edilib.
Hökmə əsasən, MTN-in Energetika və Nəqliyyat Sahələrində Təhlükəsizlik Baş İdarəsinin sabiq əməkdaşı, polkovnik Səlim Məmmədov 11, nazirliyin sabiq idarə rəisi, mayor Akif Əliyev 5, MTN-in şöbə rəisi olmuş Orxan Osmanov 4 il müddətinə azadlıqdan məhrum olunub.
N.O.
www.oxu.az
"
"Akif Çovdarova hökm oxunduSabunçu Rayon Məhkəməsində ləğv olunmuş Milli Təhlükəsizlik Nazirliyinin (MTN) Energetika və Nəqliyyat Sahələrində Təhlükəsizlik Baş İdarəsinin həbsdə olan sabiq rəisi, general-mayor Akif Çovdarovun və digərlərinin cinayət işi üzrə məhkəmə prosesi davam etdirilir.
Oxu.Az-ın APA-ya istinadən xəbərinə görə, Bakı Hərbi Məhkəməsinin sədri Həbib Həsənovun sədrliyi ilə keçirilən prosesdə Akif Çovdarova hökm elan olunub.
Məhkəmənin hökmü ilə Akif Çovdarov 12 il müddətinə azadlıqdan məhrum edilib.
Səlim Məmmədovun 11 il, Akif Əliyevin 5 il müddətinə azadlıqdan məhrum edilməsi barədə qərar çıxarılıb.
Proses davam edir.
Qeyd edək ki, prokuror təqsirləndirilən şəxslərdən Akif Çovdarovun 15 il, Səlim Məmmədovun 12 il, Akif Əliyevin 9 il, Orxan Osmanovun 9 il müddətinə azadlıqdan məhrum edilməsini istəyib.
A. Çovdarov da daxil olmaqla, təqsirləndirilən şəxslər son sözündə məhkəmədən barələrində bəraət hökmünün çıxarılmasını xahiş ediblər. 
Xatırladaq ki, təqsirləndirilən şəxslər - Akif Çovdarova Cinayət Məcəlləsinin 145.3 (Qanunsuz azadlıqdan məhrumetmə ehtiyatsızlıqdan zərərçəkmiş şəxsin ölümünə və ya digər ağır nəticələrə səbəb olduqda), 179.3.1, 179.3.2 (Mənimsəmə və ya israfetmə mütəşəkkil dəstə tərəfindən külli miqdarda törədildikdə), 181.3.1, 181.3.2 (Quldurluq mütəşəkkil dəstə tərəfindən külli miqdarda əmlak əldə etmək məqsədilə törədildikdə), 182.3.1, 182.3.2 (Hədə-qorxu ilə tələbetmə külli miqdarda əmlak əldə etmək məqsədilə törədildikdə ), 228.4 (Qanunsuz olaraq qaz silahını, soyuq silahı, o cümlədən soyuq atıcı silahı əldə etmə, satma və ya gəzdirmə), 302.1, 302.2 (Gizli qaydada informasiya alınması üçün nəzərdə tutulmuş texniki vasitələrdən istifadə edilməklə əməliyyat-axtarış fəaliyyəti haqqında qanunvericiliyi pozma), 311.3.1, 311.3.2, 311.3.3, 311.3.4 (Rüşvət alma qabaqcadan əlbir olan bir qrup şəxs və ya mütəşəkkil dəstə tərəfindən hədə-qorxu tətbiq olunmaqla külli miqdarda və təkrar törədildikdə), 313 (Vəzifə saxtakarlığı), 341.2.1, 341.2.2 və 341.2.3-cü (Bir qrup şəxs tərəfindən silah tətbiq olunmaqla hakimiyyətdən sui-istifadə etmə, hakimiyyət həddini aşma və ya hakimiyyətdən istifadə etməmə ağır nəticələrə səbəb olduqda) maddələri, Səlim Məmmədova həmin Məcəllənin 145.3, 179.3.1, 179.3.2, 181.3.1, 181.3.2, 182.3.1, 182.3.2, 302.1, 302.2, 311.3.1, 311.3.2, 311.3.3, 311.3.4, 313, 341.2.1, 341.2.2 və 341.2.3-cü maddələri, Akif Əliyevə həmin Məcəllənin 145.3, 179.3.1, 179.3.2, 181.3.1, 181.3.2, 182.3.1, 182.3.2, 302.2, 311.3.1, 311.3.2, 311.3.3, 311.3.4, 313, 341.2.1, 341.2.2 və 341.2.3-cü maddələri və Orxan Osmanova isə həmin Məcəllənin 145.3, 181.3.1, 181.3.2, 182.3.1, 182.3.2, 302.2, 311.3.1, 311.3.2, 311.3.3, 311.3.4, 341.2.1, 341.2.2 və 341.2.3-cü maddələri ilə yekun ittihamlar irəli sürülüb.
Zərərçəkmiş şəxslərə vurulmuş ziyanın ödənilməsinin təmin olunması üçün məhkəmə qərarları əsasında təqsirləndirilən şəxslər Akif Çovdarov, Səlim Məmmədov, Akif Əliyev və Orxan Osmanova məxsus ümumilikdə 33 milyon 466 min manat dəyərində əmlak və pul vəsaitlərinin, o cümlədən 8 milyon 967 min manat dəyərində ticarət və xidmət sahələri, istilikxanalar, balıqçılıq təsərrüfatları və sair əmlak kompleksi, torpaq sahələri, 24 milyon 445 min manat dəyərində fərdi yaşayış evləri, mənzillər, nəqliyyat vasitələri və 37 min manat dəyərində zərgərlik məmulatlarının üzərinə həbslər qoyulub.
N.O.
www.oxu.az
"
"Prezident: Şimal-Cənub nəqliyyat dəhlizinin yaradılması istiqamətində önəmli addımlar atırıqAzərbaycan Şimal-Cənub nəqliyyat dəhlizinin yaradılması istiqamətində də önəmli addımlar atır.
Oxu.Az xəbər verir ki, Bakı-Tbilisi-Qars dəmir yolunun açılış mərasimindəki çıxışında bu barədə danışan prezident İlham Əliyev Azərbaycan ərazisində Şimal-Cənub dəmir yolu layihəsi ilə bağlı bütün işlərin tamamlandığını bildirib. Qeyd edib ki, bütün infrastruktur hazırdır və eyni zamanda, Azərbaycan digər ölkələrdə infrastrukturun yaradılması ilə bağlı öz texniki və maliyyə imkanlarını ortaya qoyur. Azərbaycan Şimal-Cənub və Bakı-Tbilisi-Qars nəqliyyat dəhlizlərinin inteqrasiyası istiqamətində işləyir.
“Bakı-Tbilisi-Qars tarixi İpək yolunun bir hissəsinin bərpası deməkdir və buradan Çin, Qazaxıstan, Orta Asiya, Azərbaycan, Gürcüstan, Türkiyə, Avropa ölkələri istifadə edəcəklər. Şimal-Cənub nəqliyyat dəhlizi Hindistan, Pakistan, İran, Azərbaycan, Rusiya, Avropa ölkələrini birləşdirəcək. Azərbaycan hər iki layihədə fəal iştirakçıdır və öz maliyyə resurslarını ortaya qoyan ölkədir”, - deyə Azərbaycan prezidenti qeyd edib.
N.O.
www.oxu.az
"
"İran XİN: Azərbaycan və Ermənistanın sülh istiqamətində addımlar atmağında maraqlıyıq“İran Dağlıq Qarabağ münaqişəsinin həllində Azərbaycan və Ermənistan arasında vasitəçilik edən ilk ölkədir. Müharibənin qızğın vaxtında, qanlı hadisələr zamanı atəşkəsə nail olmaq uğur idi”.
Oxu.Az-ın məlumatına əsasən, bunu İranın Dağlıq Qarabağ münaqişəsinin həllində mümkün rolu barədə APA-nın sualını cavablandıran İran Xarici İşlər Nazirliyinin sözçüsü Bəhram Qasımi deyib. 
“Biz çox maraqlıyıq ki, iki önəmli şimal qonşumuz ixtilafları kənara qoyub, sülh, sabitlik və iqtisadi inkişaf istiqamətində müsbət addımlar atsınlar”, - deyə o, söyləyib.
Sözçü çərşənbə günü baş tutacaq İran, Azərbaycan və Rusiya prezidentlərinin görüşünə də toxunub. O xatırladıb ki, Tehranda keçiriləcəķ üçtərəfli görüş sayca prezidentlərin ikinci  sammitidir: “Zirvə toplantısı zamanı əlaqələrin inkişafı üçün müxtəlif məsələlər, terrorizmlə mübarizə və regionda vəziyyət müzakirə olunacaq. Üçtərəfli görüş hər üç ölkəyə aid  ümumi məsələlərin müzakirəsi və razılıq əldə olunması üçün əlverişli fürsətdir”.
B. Qasımi Azərbaycan və İran arasında əlaqələrin yaxşı səviyyədə olduğunu vurğulayıb: “Qafqaz regionu bizim üçün önəmlidir. Azərbaycanla yanaşı, Ermənistanla da yaxşı əlaqələrimiz var, son günlər Ermənistan baş naziri Tehrana səfər etmişdi. Gürcüstanla əlaqələrimiz də yaxşıdır. Ümumilikdə Qafqaz regionu ilə əlaqələrimiz yaxşı səviyyədədir. Biz bu regionda təhlükəsizliyin təmin olunmasını önəmli hesab edirik”.
N.O.
www.oxu.az
"
"İlk yük qatarı Bakı-Tbilisi-Qars dəmir yolu xətti ilə yola salınıb - YENİLƏNİB + FOTOBu gün Bakı-Tbilisi-Qars dəmir yolu xəttinin istifadəyə verilməsi ilə bağlı təntənəli mərasim keçirilib.
Oxu.Az-ın məlumatına görə, Yeni Bakı Beynəlxalq Dəniz Ticarət Limanından ilk qatarın yola salınması mərasimində Azərbaycan prezidenti İlham Əliyev, Türkiyə prezidenti Rəcəb Tayyib Ərdoğan, Gürcüstanın baş naziri Giorgi Kvirikaşvili, Qazaxıstan baş naziri Bakıtjan Saqintayev, Özbəkistanın baş naziri Abdulla Aripov, o cümlədən Qırğızıstan və Tacikistandan nazirlər iştirak ediblər.
Tədbirdə Azərbaycan prezidenti İlham Əliyev, Türkiyə prezidenti Rəcəb Tayyib Ərdoğan, Gürcüstanın baş naziri Giorgi Kvirikaşvili, Qazaxıstan baş naziri Bakıtjan Saqintayev, Özbəkistanın baş naziri Abdulla Aripov çıxış edərək layihənin əhəmiyyətindən danışıblar.
Bunun ardınca Bakı-Tbilisi-Qars dəmir yolu xəttinin tikintisinə həsr olunmuş sənədli film nümayiş etdirilib.
Daha sonra Azərbaycan prezidenti İlham Əliyev, Türkiyə prezidenti Rəcəb Tayyib Ərdoğan, Gürcüstanın baş naziri Giorgi Kvirikaşvili, Qazaxıstan baş naziri Bakıtjan Saqintayev, Özbəkistanın baş naziri Abdulla Aripov külünglə dəmir yoluna son mıxları vuraraq, Qazaxıstandan gələn 32 konteynerdən ibarət ilk yük qatarını yola salıblar.





















































***
14:31
Bu gün Bakı-Tbilisi-Qars dəmir yolu xəttinin istifadəyə verilməsi ilə bağlı təntənəli mərasim başlayıb. 
Oxu.Az-ın məlumatına görə, Yeni Bakı Beynəlxalq Dəniz Ticarət Limanından ilk qatarın yola salınması mərasimində Azərbaycan prezidenti İlham Əliyev, Türkiyə prezidenti Rəcəb Tayyib Ərdoğan, Gürcüstanın baş naziri Giorgi Kvirikaşvili, Qazaxıstanın baş naziri Bakıtjan Saqintayev və Özbəkistan baş naziri Abdulla Aripov  iştirak edirlər.
Qeyd edək ki, layihənin icrasına 2007-ci ildə başlanılıb. Həmin ilin fevralın 7-də Tbilisi şəhərində Azərbaycan prezidenti İlham Əliyev, Gürcüstanın prezidenti Mixeil Saakaşvili və Türkiyənin baş naziri Rəcəb Tayyib Ərdoğanın iştirakı ilə keçirilmiş görüşdə “Bakı-Tbilisi-Qars yeni dəmir yolu xətti haqqında” üçtərəfli saziş və “Bakı-Tbilisi-Qars yeni dəmir yolu xətti layihəsinin həyata keçirilməsi çərçivəsində Marabda - Türkiyə Respublikası sərhədinə qədər (Kartsaxi) dəmir yolu sahəsinin maliyyələşdirilməsi, layihələndirilməsi, inşası, reabilitasiya-rekonstruksiyası və istismarının prinsip və şərtləri haqqında” Azərbaycan və Gürcüstan hökumətləri arasında ikitərəfli saziş, habelə Azərbaycanın Nəqliyyat Nazirliyi və “Marabda Kartsaxi Dəmir Yolu"" MMM arasında ""Bakı-Tbilisi-Qars dəmir yolu xətti layihəsinin Marabda-Türkiyə Respublikası sərhədinə qədər dəmir yolu sahəsinin maliyyələşdirilməsi şərtlərinə dair Kredit Müqaviləsi” imzalanıb.
Bakı-Tbilisi-Qars dəmir yolu xətti üzrə beynəlxalq layihənin həyata keçirilməsi və Bosfor boğazında dəmir yolu tunelinin inşası, Trans-Avropa və Trans-Asiya dəmir yolu şəbəkələrinin birləşdirilməsini, yük və sərnişinlərin birbaşa olaraq Azərbaycan, Gürcüstan və Türkiyə ərazilərindən keçməklə Avropa və Asiyaya çıxarılmasını təmin etməklə yanaşı, region ölkələrinin tranzit potensialının artmasına, Avropaya inteqrasiya proseslərinin sürətlənməsinə, Avropa Qonşuluq siyasəti çərçivəsində əməkdaşlığın daha da inkişafına, Azərbaycanın dövlət müstəqilliyi və suverenliyinin möhkəmlənməsinə, habelə ölkəmizin xarici iqtisadi əlaqələrinin genişlənməsinə xidmət edəcək. Bu layihənin həyata keçirilməsi iqtisadi səmərəlilik, sürət və vaxt tezliyi, təhlükəsizlik və etibarlılıq baxımından böyük əhəmiyyət kəsb edir.
Gələcəkdə Avropa və Asiya ölkələrinə məxsus yüklərin bu dəmir yoluna cəlb edilməsi hər iki istiqamətdə intermodal və konteyner daşımalarının həcmini artıracaq.
2011-ci il mayın 18-də Bakıda ikitərəfli sazişə edilmiş bəzi əlavə və dəyişikliklər barədə Protokol imzalanıb. Bu dəyişikliklər əsasında 1 iyul 2011-ci il tarixində Azərbaycanın Nəqliyyat Nazirliyi və “Marabda Kartsaxi Dəmir Yolu” MMM arasında yeni şərtlər çərçivəsində yeni Kredit Müqaviləsi imzalanıb.
Qars-Axalkalaki yolu xəttinin ümumi uzunluğu 105 kilometrdir. Qars-Axalkalaki yolu xəttinin uzunluğu 76 km olan Türkiyə hissəsinin inşası rəsmi Ankaranın maliyyə vəsaiti hesabına həyata keçirilib. Layihənin Gürcüstan ərazisinə düşən hissəsinin - 26 km uzunluğundakı Qars-Axalkalaki dəmir yolu xəttinin, habelə uzunluğu 153 km olan mövcud Axalkalaki-Marabda dəmir yolu xəttinin reabilitasiya-rekonstruksiyasının maliyyələşdirilməsinə Azərbaycan tərəfindən 775 milyon dollar, o cümlədən Tranş A üzrə illik dərəcəsi 1% olmaqla uzadılma imkanı ilə 25 il müddətinə 200 milyon dollar və Tranş B üzrə illik dərəcəsi 5% olmaqla uzadılma imkanı ilə 25 il müddətinə 575 milyon dollar həcmində kredit vəsait ayrılıb. İkitərəfli Sazişə müvafiq olaraq, kreditin istifadəsinə müstəsna səlahiyyətlərlə nəzarət edən və bu məqsədlər üçün kredit tam qaytarılanadək büdcənin təsdiq olunması və onun icrasına nəzarət edən məşvərət orqan - Koordinasiya Şurası yaradılıb.
Azərbaycan prezidentinin 21 fevral 2007-ci il tarixli 1974 nömrəli sərəncamına edilmiş dəyişiklərlə əsasən, “Bakı-Tbilisi-Qars yeni dəmir yolu” layihəsinin Marabda-Axalkalaki hissəsinin bərpa və yenidən qurulmasının və Axalkalakidən Türkiyə ilə sərhədə qədər olan hissəsinin tikintisinin maliyyələşdirilməsi və qarşıya çıxan digər təşkilati tədbirlərə operativ nəzarətin həyata keçirilməsi məqsədilə Dövlət Komissiyası yaradılıb. Sərəncama əsasən, “Bakı-Tbilisi-Qars yeni dəmir yolu” layihəsinin həyata keçirilməsi Azərbaycan hökuməti tərəfindən işlərin əlaqələndirilməsi “Azərbaycan Dəmir Yolları” QSC-yə həvalə edilib.
Azərbaycan prezidentinin 21 fevral 2007-ci il tarixli 1974 nömrəli sərəncamına uyğun olaraq, “Bakı-Tbilisi-Qars yeni dəmir yolu” layihəsinin maliyyələşdirilməsini Dövlət Neft Fondu (ARDNF) həyata keçirib. Bu sərəncama müvafiq olaraq, Azərbaycan hökuməti adından kreditləşmənin təşkili və bank xidmətinin həyata keçirilməsi üzrə agent bank “Azərbaycan Beynəlxalq Bankı” ASC təyin edilib.
Layihənin maliyyələşdirilməsinə başlayandan etibarən 30.09.2017 tarixə qədər ARDNF tərəfindən xəzinədarlıq vasitəsilə Nəqliyyat, Rabitə və Yüksək Texnologiyalar Nazirliyinə ümumilikdə 640,3 milyon dollar, o cümlədən cari ilin yanvar-sentyabr ayları ərzində 10,1 milyon dollar vəsait ayrılıb. Bu vəsait nazirlik tərəfindən Gürcüstan və Azərbaycan hökumətləri arasında imzalanmış İkitərəfli Sazişə müvafiq olaraq, Marabda-Türkiyə Respublikası sərhədinə qədər dəmir yolu sahəsinin və müvafiq infrastruktur obyektlərinin layihələndirilməsi, inşası, reabilitasiya-rekonstruksiya və istismarı üçün yaradılmış “Marabda-Kartsaxi Dəmir Yolu” MMC-nin hesabına köçürülüb.
Bakı-Tbilisi-Qars dəmir yolu ilə Qazaxıstandan yola çıxan 32 konteynerdən ibarət ilk yük qatarının Azərbaycan üzərindən ekspeditoru “Azərbaycan Dəmir Yolları” QSC-nin  törəmə şirkəti olan “ADY Konteyner” MMC -dir.

{gallery}
N.O.
www.oxu.az
"
"Ərdoğan: Londondan Pekinə qatarlar birbaşa hərəkət edəcək""Bakı-Tbilisi-Qars dəmir yolunun açılış münasibəti ilə sizinlə bir yerdə olmaqdan şadam"".
Oxu.Az-ın APA-ya istinadən məlumatına görə, bunu Bakı-Tbilisi-Qars dəmir yolunun istifadəyə verilməsinə həsr olunmuş təntənəli tədbirdə Türkiyə prezidenti Rəcəb Tayyib Ərdoğan deyib.
R. T. Ərdoğan bildirib ki, ölkələrin rifahı istiqamətində yeni addım atılır: ""Yeni İpək Yolunun bir həlqəsi, Şərq-Qərb nəqliyyat dəhlizinin əsas hissəsi istifadəyə verilir. Artıq Londondan Pekinə qatarlar birbaşa hərəkət edəcək. Azərbaycanlı dostlarımız deyir ki, zəhmətlə yeyilən soğan minnətlə yeyilən baldan şirindir. Bu layihənin bütün bölgəmiz, xalqlarımız üçün xeyirli olmasını diləyirəm"".
Türkiyə prezidenti qeyd edib ki, üç ölkə dünyanın ürəyi adlanan bir hissədə yerləşir: ""Türkiyə olaraq son 15 ildə bu istiqamətdə imkanlardan istifadə etmək üçün səylər göstəririk. İstanbulda üçüncü körpü və digər layihələr bunların bir hissəsidir. Həyata keçirdiyimiz layihələrlə Bakı-Tbilisi-Qars dəmir yolunun əhəmiyyətini artırırıq.
Qazaxıstanı Aktau, Türkmənistanı Türkmənbaşı limanı ilə Avropaya bağlayırıq. Bakı-Tbilisi-Qars dəmir yolu 6 milyon ton yük və 1 milyon sərnişin daşıya biləcək. 2030-cu ildə 17 milyon ton yük, 3 milyon sərnişin daşınacaq. Hazırda Çindən Avropaya ildə 240 milyon ton yük daşınır. Bu yükün 10 faizi belə Bakı-Tbilisi-Qars dəmir yolu ilə daşınsa, bu, 24 milyon ton olacaq"".
R.T.Ərdoğan nəzərə çatdırıb ki, bölgənin qədim dövlətləri olaraq birlikdə daha böyük layihələrə imza atıla bilər: ""Cənub Qaz Dəhlizi bunlardan biridir. Bir daha hər kəsi təbrik edirəm"".
N.O.
www.oxu.az
"
"Saqintayev: Bakı-Tbilisi-Qars layihəsi sayəsində yüklər iki dəfə tez daşınacaq""Bu layihə Qazaxıstanın Xəzərdə logistik imkanlarını artıracaq, Çindən Avropaya yüklərin daşınmasına əlverişli şərait yaradacaq, yüklər 2 dəfə tez daşınacaq"".
Oxu.Az-ın APA-ya istinadən məlumatına görə, bu sözləri Bakı-Tbilisi-Qars dəmir yolunun istifadəyə verilməsinə həsr olunmuş təntənəli tədbirdə Qazaxıstanın baş naziri Bakıtjan Saqintayev deyib.
O bildirib ki, Bakı-Tbilisi-Qars dəmir yolu Cənubi Qafqazda sülh və sabitlik üçün önəmlidir: ""Çindən gələn konteyner Qazaxıstan limanından və Xəzərdən keçməklə Azərbaycana çatır və bu yük bu gün Azərbaycandan yola salınacaq"".
N.O.
www.oxu.az
"
"Kvirikaşvili: Bakı-Tbilisi-Qars layihəsi mövcud iqtisadi reallığı dəyişəcək""Bu gün region müxtəlif çağırışlarla üz-üzədir. Stabilliyə yönələn Bakı-Tbilisi-Qars layihəsi böyük diqqətə layiqdir"".
Oxu.Az-ın APA-ya istinadən məlumatına görə, bunu bu gün Bakı-Tbilisi-Qars dəmir yolunun istifadəyə verilməsinə həsr olunmuş təntənəli tədbirdə Gürcüstanın baş naziri Giorgi Kvirikaşvili deyib.
Gürcüstanın baş naziri bildirib ki, layihə mövcud iqtisadi reallığı dəyişəcək: ""Bu gün yeni Avrasiya körpüsü istifadəyə verilir. Yeni dəmir yolu marşrutunun tam işə düşməsi ilə regionun nəqliyyat və ticarət statusu möhkəmlənəcək. Bakı-Tbilisi-Qars dəmir yolu həm də 1 milyon sərnişinə xidmət göstərəcək. Layihə turizmə təkan verəcək, yeni iş yerləri yaradılacaq"".
Giorgi Kvirikaşvili qeyd edib ki, beynəlxalq daşınmaların təşviqi üçün Azərbaycan, Türkiyə və Gürcüstan yeni nəqliyyat layihələrinin həyata keçirilməsinə böyük önəm verir: ""Yeni limanlar tikilir, yollar müasirləşdirilir. Bakı-Tbilisi-Qars dəmir yolunun uğuru Çinlə artan iqtisadi əlaqələrdir. Bu gün konteyner qatarı Çindən yola çıxdıqdan sonra 8 günə mənzil başına çatır. Qazaxıstan prezidenti Nursultan Nazarbayev də bu layihənin ərsəyə gəlməsində böyük rol oynayıb"".
Baş nazir nəzərə çatdırıb ki, noyabrın 28-29-da Tbilisidə İpək Yolu sammiti keçiriləcək: ""Biz şirkətlərin də iştirak edəcəyi bu sammitdə Bakı-Tbilisi-Qars dəmir yolunun əhəmiyyətini bir daha diqqətə çatdıracağıq. Biz bir-birimizin yanında olmaqla, həm ölkələrimiz, həm də regionumuz üçün böyük uğurlar qazanacağıq"".
N.O.
www.oxu.az
"
"İlham Əliyev: Bakı-Tbilisi-Qars dəmir yolu Avropanı Asiya ilə birləşdirən ən etibarlı yoldur - FOTO""Bakı-Tbilisi-Qars dəmir yolunun açılışı münasibətilə sizi təbrik edirəm. Bu təntənəli mərasimə qardaş, dost ölkələrdən qonaqlar gəlib. Burada Türkiyə prezidenti, Gürcüstan, Qazaxıstan və Özbəkistanın baş nazirləri, Tacikistan və Qırğızıstandan nümayəndələr iştirak edir. Bunun özü layihənin əhəmiyyətini təsdiqləyir"".
Oxu.Az-ın məlumatına görə, bunu bu gün Bakı-Tbilisi-Qars dəmir yolunun istifadəyə verilməsinə həsr olunmuş təntənəli tədbirdə Azərbaycan prezidenti İlham Əliyev deyib.
Prezident bildirib ki, bu, tarixi, strateji əhəmiyyətli layihədir: ""Bakı-Tbilisi-Qars dəmir yolu Avropanı Asiya ilə birləşdirən ən qısa və etibarlı yoldur. İlk mərhələdə 5 milyon, sonrakı mərhələdə 17 milyon ton yükün daşınması nəzərdə tutulur. Bakı-Tbilisi-Qars dəmir yolu Avrasiyanın nəqliyyat xəritəsinin önəmli hissəsinə çevrilir. Bu yol sabitliyə, təhlükəsizliyə xidmət edəcək, qarşılıqlı sərmayə artacaq, turizm inkişaf edəcək. Bakı-Tbilisi-Qars dəmir yolunun uğurlu fəaliyyəti ölkələrimizin geosiyasi əhəmiyyətini artıracaq. Bundan əvvəl - 2006-cı ildə Bakı-Tbilisi-Ceyhan neft kəmərinin açılışını etmişik. Bu kəmər Xəzər dənizini Aralıq dənizini birləşdirən infrastruktur layihəsidir. Bu neftlə Xəzərin şərq hissəsindən də neft ixrac edilir. Bakı-Tbilisi-Ərzurum qaz kəməri də 3 ölkənin əməkdaşlığı nəticəsində inşa olunub və 10 ildir, uğurla fəaliyyət göstərir. Bu üç ölkə elektrik xətlərini də birləşdirib"".
Dövlət başçısı qeyd edib ki, Bakı-Tbilisi-Qars dəmir yolunun tikintisi Azərbaycan, Türkiyə və Gürcüstanın dostluğunun, qardaşlığının nəticəsidir: ""Bu ölkələr bölgə və dünya üçün əhəmiyyətli layihələr ərsəyə gətirir. Hazırda Cənub Qaz Dəhlizi uğurla icra olunur. TAP layihəsinin icrası 60 faizə yaxındır. Əvvəllər neft-qaz sahəsində layihələri icra etməsəydik, bu gün Bakı-Tbilisi-Qars dəmir yolu barədə ancaq danışa bilərdik"".
“Bəziləri Bakı-Tbilisi-Qars dəmir yolu layihəsinin uğurla başa çatacağına inanmırdılar. Azərbaycan, Türkiyə və Gürcüstan bu layihəni uğurla reallaşdırdı”, - deyə İlham Əliyev qeyd edib.
O bildirib ki, layihəyə Orta Asiya ölkələri böyük maraq göstərir: “Bu yolun Avropa üçün böyük əhəmiyyəti var. Azərbaycan bir neçə Avropa ölkəsi ilə danışıqlar aparıb, Avropa ölkələri bu dəmir yolu xəttinə böyük maraq göstərir”.
Dövlət başçısı qeyd edib ki, Şimal-Cənub nəqliyyat dəhlizi də böyük önəm daşıyır: “Azərbaycan bu istiqamətdə dəmir yolu şəbəkəsini yaradıb, digər ölkələrdə də bu istiqamətdə dəmir yolunun çəkilməsinə sərmayə qoyur. Gələcəkdə Şimal-Qərb və Cənub-Qərb enerji-nəqliyyat dəhlizləri istifadəyə veriləcək. Bakı-Tbilisi-Qars dəmir yolundan Çin, Qazaxıstan, digər Orta Asiya ölkələri, Avropa ölkələri istifadə edəcək. Şimal-Cənub nəqliyyat dəhlizi Hindistandan başlayaraq Rusiyaya qədər ölkələri birləşdirəcək”.
Prezident nəzərə çatdırıb ki, 2004-cü ildən indiyə qədər Azərbaycanda 11 min km yol tikilib, 6 aeroport istifadəyə verilib: “Azərbaycanın 20-yə qədər iri yük təyyarəsi var. Azərbaycanın Xəzərdə 270 gəmidən ibarət böyük donanması var. Azərbaycanda bir neçə il əvvəl böyük gəmiqayırma zavodu tikilib. Gələcəkdə Xəzərdə yük həcminin artması ilə zavod daha böyük sürətlə çalışacaq. Ələt dəniz limanının birinci fazası gələn il istifadəyə veriləcək. 15 milyon ton yük və 100 min konteyner bu limandan keçəcək. İkinci fazanın istifadəyə verilməsi ilə yük ötürmə 25 milyon tona çatacaq”.
İ. Əliyevin sözlərinə görə, Bakı-Tbilisi-Qars dəmir yolu qlobal layihədir: “Bu yoldan biz böyük vəsait əldə edəcəyik. Bir daha deyirəm ki, bu layihənin həyata keçirilməsi Azərbaycan, Türkiyə və Gürcüstanın birgə səyi ilə başa gəlib. Biz heç yerdən kredit, yardım almadıq. Əminəm ki, Bakı-Tbilisi-Qars dəmir yolunun yolu həmişə açıq olacaq”.

















N.O.
www.oxu.az
"
"Azərbaycan və Aİ arasında siyasi müzakirələr keçiriləcəkAvropa İttifaqı ilə Azərbaycan arasında yeni saziş üzrə danışıqların yeni mərhələsi noyabrın əvvəlində Brüsseldə keçiriləcək.
Oxu.Az xəbər verir ki, bu barədə APA-ya Aİ-nin Azərbaycan nümayəndəliyinin Siyasi, iqtisadi və informasiya şöbəsinin rəhbəri Denis Danilidis məlumat verib. 
O bildirib ki, görüşün təxminən noyabrın 6-7-də keçirilməsi gözlənilir.
D.Danilidis qeyd edib ki, müzakirələr siyasi istiqamət üzrə aparılacaq.
N.O.
www.oxu.az
"
"Aİ: BTQ dəmir yolu xəttinin açılışı Şərq Tərəfdaşlığının mahiyyətinə uyğundur""Bakı-Tbilisi-Qars dəmir yolu xəttinin açılışı Avropa İttifaqı, Türkiyə, Gürcüstan, Azərbaycan və Mərkəzi Asiyanı birləşdirən nəqliyyat sistemi bağlantıları sahəsində atılan böyük addımdır"".
Oxu.Az-ın məlumatına görə, bu barədə Avropa İttifaqının (Aİ) Azərbaycandakı nümayəndəliyinin yaydığı açıqlamada bildirilib.
""Avropa İttifaqı yeni dəmir yolu dəhlizinin açılmasını alqışlayır. Bu, sərmayələr, infrastrukturun təkmilləşdirilməsi və logistikanın əlaqələndirilməsi ilə birgə bağlantıların daha yaxşı qurulmasına, yeni biznes imkanlarının yaranmasına və ticarətin artmasına səbəb olacaq. Bu, Şərq Tərəfdaşlığı, eləcə də, onun Mərkəzi Asiya strategiyasının mahiyyətinə uyğun məsələdir.
Avropa İttifaqı hər zaman qonşu tərəfdaş ölkələrlə bağlantıların yaxşılaşmasına yönələn layihələri dəstəkləyib. Türkiyə ilə Bolqarıstan, eləcə də, Azərbaycanla Mərkəzi Asiya arasındakı nəqliyyat əlaqələrinin daha da yaxşılaşdırılması ilə bu layihə qədim İpək Yolu boyu Avropa ilə Asiya arasında quru ilə sürətli və etibarlı nəqliyyat bağlantısı təmin edəcək.
Enerji sahəsində sistemlərin oxşar bağlantısını təmin edəcək Cənub Qaz Dəhlizini də dəstəkləyirik"", - Avropa İttifaqının Azərbaycandakı nümayəndəliyinin mətbuat xidmətindən vurğulanıb.
Qeyd edək ki, tikintisinə 2007-ci ildə başlanılmış və ""Dəmir İpək Yolu"" adlandırılan Bakı-Tbilisi-Qars (BTQ) dəmir yolu xətti bu gün istifadəyə verilir. Bu münasibətlə Azərbaycan paytaxtında keçiriləcək açılış mərasimində Azərbaycan prezidenti İlham Əliyev, Türkiyə prezidenti Rəcəb Tayyib Ərdoğan, eləcə də, digər ölkələrin rəsmi şəxsləri, nəqliyyat sektorunun təmsilçiləri iştirak edəcəklər.
N.O.
www.oxu.az
"
"Xəzəryanı ölkələrin XİN başçılarının Moskvada görüşü keçiriləcək""Xəzərin hüquqi statusu məsələsi ilə bağlı xarici işlər nazirləri səviyyəsində Moskvada görüş keçirilməsi barədə Rusiyadan təklif var. Mən Rusiya tərəfindən rəsmi dəvət almışam, hazırda vaxt dəqiqləşdirilir. Görüş bu il keçiriləcək"".
Oxu.Az-ın məlumatına görə, bunu xarici işlər naziri Elmar Məmmədyarov deyib. 
E. Məmmədyarov bildirib ki, gələn il Qazaxıstanda Xəzəryanı dövlətlərin sammiti keçiriləcək: ""Xəzərin hüquqi statusu ilə bağlı bəzi məsələlər həllini tapmalıdır. Bu istiqamətdə irəliləyişlər var"".
N.O.
www.oxu.az
"
"İraqda yüzdən çox azərbaycanlı qadın və uşaq var – RƏSMİ“İraqda saxlanılan azərbaycanlı qadın və uşaqlarla Xarici İşlər Nazirliyi ilə bərabər Daxili İşlər Nazirliyi, Ailə, Qadın və Uşaq Problemləri üzrə Dövlət Komitəsi məşğuldur”.
Oxu.Az APA-ya istinadən xəbər verir ki, bunu xarici işlər naziri Elmar Məmmədyarov bildirib. E. Məmmədyarov deyib ki, ilk növbədə İraq hökuməti ilə birgə həmin insanların bu ölkəyə necə getməsi, hansı işlə məşğul olmaları və gələcək taleləri müzakirə olunacaq: “Bu məsələ Bağdaddakı səfirliyimiz və konsulluğumuzun daimi diqqət mərkəzindədir. Bu məsələnin hər birinə fərdi qaydada baxılacaq. İstənilən insanı sadəcə götürüb ölkəyə gəlmək olmaz. İlk növbədə müvafiq hüquqi məsələlər müəyyənləşdirilməlidir. İraqda 100-dən bir az çox qadın və uşaq var. Bir ay ərzində bu siyahı tam dəqiqləşəcək”.
Qeyd edək ki, bir müddət əvvəl Suriyada İŞİD-in işğalından azad edilən ərazilərdə tapılan 2 yaşlı Xədicə və 4 yaşlı Abdulla Bağdad sığınacağına yerləşdirilib. Uşaqların İŞİD-in nəzarətindəki ərazilərə valideynlərinin apardığı barədə məlumatlar yayılıb. Həmin ərazilər terrorçulardan təmizləndikdən sonra isə sahibsiz qalmış uşaqlar təhlükəsizlik qüvvələri tərəfindən İraqa aparılıb.
Bir müddət əvvəl Abdulla Azərbaycana gətirilərək, babasına təhvil verilib.
A.M.
www.oxu.az
"
"Gələn ay həmsədrlər Azərbaycan və Ermənistan xarici işlər nazirləri ilə görüşəcəklərATƏT-in Minsk qrupu həmsədrlərinin noyabr ayının ortalarında Azərbaycan və Ermənistan xarici işlər nazirləri ilə görüşü nəzərdə tutulur.
Oxu.Az APA-ya istinadən xəbər verir ki, bu barədə Azərbaycanın xarici işlər nazirləri Elmar Məmmədyarov bildirib.
O, görüşün dəqiq tarixinin və yerinin isə hələlik müəyyənləşmədiyini deyib.
E. Məmmədyarov qeyd edib ki, Azərbaycan və Ermənistan XİN başçılarının görüşünün keçirilib-keçirilməyəcəyi isə həmsədrlərlə görüşdən sonra məlum olacaq.
A.M.
www.oxu.az
"
"Rəcəb Tayyib Ərdoğan Azərbaycana gəldiTürkiyə Respublikasının Prezidenti Rəcəb Tayyib Ərdoğan oktyabrın 30-da Azərbaycan Respublikasına səfərə gəlib.
Oxu.Az xəbər verir ki, hər iki ölkənin dövlət bayraqlarının dalğalandığı Heydər Əliyev Beynəlxalq Aeroportunda ali qonağın şərəfinə fəxri qarovul dəstəsi düzülmüşdü.
Türkiyə Respublikasının Prezidenti Rəcəb Tayyib Ərdoğanı və xanımı Əminə Ərdoğanı hava limanında Azərbaycan Respublikası Baş nazirinin birinci müavini Yaqub Eyyubov və digər rəsmi şəxslər qarşıladılar.
A.M.
www.oxu.az
"
"Gürcüstanın baş naziri Azərbaycana gəldi – FOTOGürcüstanın baş naziri Giorgi Kvirikaşvili oktyabrın 30-da Azərbaycana səfərə gəlib.
Oxu.Az xəbər verir ki, hər iki ölkənin dövlət bayraqlarının dalğalandığı Heydər Əliyev Beynəlxalq Aeroportunda Gürcüstanın baş nazirinin şərəfinə fəxri qarovul dəstəsi düzülüb.
Baş nazir Giorgi Kvirikaşvilini hava limanında Azərbaycan Respublikası baş nazirinin birinci müavini Yaqub Eyyubov və digər rəsmi şəxslər qarşılayıblar.








A.M.
www.oxu.az
"
"Ərdoğan: Qarabağ məsələsi Türkiyənin qanayan yarasıdır - MÜSAHİBƏTürkiye prezidenti Rəcəb Tayyib Ərdoğan TREND, AZƏRTAC və APA informasiya agentliklərinə müsahibə verib. Oxu.Az müsahibəni təqdim edir:
- Cənab Prezident, Türkiyə-Azərbaycan əlaqələri və Yüksək Səviyyəli Strateji Əməkdaşlıq Şurasının qarşıdakı iclasının əhəmiyyəti haqqında nə deyə bilərsiniz?
- Azərbaycanla diplomatik əlaqələrimizin yenidən qurulmasının 25-ci ildönümünü bu ilin yanvar ayında qeyd etdik. 25 il bundan əvvəl can Azərbaycanla yenidən qurulan əlaqələrimizin bu gün strateji müttəfiqlik səviyyəsində olması isə bizim xüsusi sevinc və qürur mənbəyimizdir.
Azərbaycan müstəqilliyini elan etməsindən bu günə qədər keçən müddət ərzində Ümummilli Lider Heydər Əliyevin müəyyən etdiyi kurs və Prezident İlham Əliyevin səbatlı rəhbərliyi altında regionda stabillik və əməkdaşlığın, eyni zamanda mədəniyyətlərarası tolerantlığın alınmaz qalasına çevrilib.
Türkiyə və Azərbaycan arasındakı strateji müttəfiqliyin ruhuna uyğun ikitərəfli əlaqələrimiz iqtisadiyyat, enerji, hərbi, müdafiə sənayesi və təhlükəsizlik məsələləri başda olmaqla bütün sahələrdə artmağa davam edir. Son olaraq qardaşım İlham Əliyevi D-8 Zirvə görüşündə xüsusi qonaq statusunda İstanbulda qarşıladıq.
Yüksək Səviyyəli Strateji Əməkdaşlıq Şurasının iclasında gündəliyimizdəki bu məsələlərə baxacağıq. Şuranın iclasında bir protokol və bəzi sazişlər də imzalayacağıq. Bu sənədlər şübhəsiz ki, mövcud ikitərəfli əməkdaşlığımızın hüquqi bazasını daha da möhkəmləndirəcək. Şuranın iclaslarının hər il sistemli şəkildə keçirilməsindən böyük məmnunluq duyuruq. Gələn il 7-ci iclası ölkəmizdə keçirəcək, əziz qardaşım Prezident İlham Əliyevi bu münasibətlə ölkəmizdə qarşılamaqdan şərəf duyacağıq.
- Türkiyə hər zaman Dağlıq Qababağ münaqişəsinin həlli istiqamətində Azərbaycanın haqlı mövqeyini dəstəkləyib. Problemin həlli istiqamətində təəssüf ki, ikili standartlar tətbiq olunur. Sizcə, Dağlıq Qarabağ məsələsinin həlli üçün xüsusilə hansı ölkələrə üstünlük verilməlidir və problemin həllinin hələ də uzadılmasının başlıca səbəbləri nələrdir?
- Dağlıq Qarabağ məsələsi Azərbaycanın olduğu kimi, bizim də qanayan yaramızdır. Ermənistan Azərbaycan ərazilərinin işğalına son qoymayana qədər əfsuslar olsun ki, bu məsələ həll oluna bilməyəcək. Azərbaycan ərazisinin bütövlüyü, suverenliyi və sərhədlərinin toxunulmazlığı prinsipləri əsasında işğala dərhal son qoyulmalıdır.
Ermənistanın işğalçı siyasəti ilə yanaşı, son dövrlərdə mülki əhalini hədəf seçən təxribatlarını da lənətləyirik. Belə hərəkətlər regionda sülhün təmin olunmasına heç bir halda kömək edə bilməz.
ATƏT-in Minsk qrupu başda olmaqla beynəlxalq ictimaiyyətin Dağlıq Qarabağ probleminin həlli istiqamətində daha fəal işləməli olduğu qənaətindəyik. Biz hər məsələdə olduğu kimi, bu məsələdə də, Azərbaycanın bu haqq işində onun yanında olmağa davam edəcəyik.
- Bu gün Bakı-Tbilisi-Qars dəmiryolu xəttinin açılış mərasimi keçirilir. Bu addım Türkiyə, Azərbaycan və Gürcüstanın iştirakı ilə nəqliyyat sahəsində yeni başlanğıc kimi qiymətləndirilir. Bu dəmiryolu xəttinin uzun illərdir arzu edilən Yeni İpək Yolu layihəsinin bir hissəsi olması imkanını necə qiymətləndirirsiniz?
- Bu gün Türkiyə, Azərbaycan və Gürcüstan qədər, regionumuz üçün də strateji əhəmiyyətə malik Bakı-Tbilisi-Qars dəmiryolu xəttində ilk qatar yola düşür. Bununla artıq Londondan Çinə qədər Orta dəhliz vasitəsilə birbaşa dəmiryolu əlaqəsi yaradıldığını da elan etmiş oluruq.
Hazırda Cənub dəhlizində və Şimal dəhlizində dəniz də daxil olmaqla Çindən İngiltərə, Fransa, Almaniya kimi Avropa ölkələrinə yükdaşıma müddəti təxminən 45-62 gündür. Eyni yük BTQ-nin istifadəyə başlaması ilə Orta dəhliz vasitəsilə 12-15 gün arasında Avropa İttifaqı ölkələrinə çatacaq. Başqa sözlə, Çin tərəfindən Aİ-yə göndərilən yüklər BTQ xətti ilə birlikdə əvvəlki dövrdəki müddətin dörddə biri qədər vaxt ərzində təyinat yerinə çatmış olacaq.
Hazırda Çin ərazisindən Avropaya daşınan yüklərin həcmi 240 milyon tondan çoxdur. Ölkələrimizin ərazisindən keçən Orta dəhlizdən hətta bu yüklərin 10%-nin daşınması o deməkdir ki, 24 milyon ton əlavə yük daşınmış olacaq. Bu yükün Bakı-Tbilisi-Qars dəmiryolu xətti ilə daşınmasının digər dəhlizlərə nisbətən 30-45 gün daha az olması isə yükdaşıyıcılar üçün daha sərfəli hesab olunacaq.
BTQ-nin hətta sadəcə bu səbəblərlə Orta Dəhliz Nəqliyyat Xəttini tarixi İpək Yolunun mühüm əhəmiyyətli xəttinə çevirməyə kifayət edəcəyi qənaətindəyəm. Bununla yanaşı, regionumuzda paralel olaraq üzərində işlənilən nəqliyyat layihələrinin bir-birini tamamlayıcı və gücləndirici xarakterdə olmasına inanırıq.
Bu layihə iqtisadi üstünlükləri ilə yanaşı, siyasi baxımdan da sülh, təhlükəsizlik, sabitlik və sosial rifahı yaxşılaşdıracaq, yük və sərnişin axını ilə yanaşı, məlumat axını ilə də ölkələrimizin qlobal müstəvidə inkişafına öz töhfəsini verəcək.
- ""Cənub Qaz Dəhlizi"" layihəsinin bir hissəsi olan TANAP layihəsinin tikintisi bu gün hansı mərhələdədir? Bəzən TANAP-ın “Türk axını”na rəqib layihə olması fikirləri səsləndirilir. Bu fikirlərlə razılaşdığınız məqamlar varmı?
- TANAP Türkiyə və Azərbaycanın birlikdə işləyib hazırladığı, həmçinin Avropanın enerji təhlükəsizliyi baxımından da böyük əhəmiyyətə malik strateji layihədir. İnşaat işləri planlı şəkildə davam edir. İnşallah, yaxın vaxtlarda bu layihəmizi də istifadəyə verməyin sevincini yaşayacağıq.
Enerjiyə olan tələbatın artmasında İqtisadi Əməkdaşlıq və İnkişaf Təşkilatı ölkələri arasında Çindən sonra ikinci sıradayıq. Bu mənada, TANAP Türkiyənin hər il sürətlə artan təbii qaz ehtiyacının ödənilməsi baxımından həlledici əhəmiyyətə malikdir. Eyni zamanda, “Şahdəniz” yatağındakı qazı Avropaya nəql etməklə Avropanın enerji mənbələrinin şaxələndirilməsinə töhfə verəcəyi birmənalıdır. Türkmən qazının da bu layihənin bir hissəsi olması üçün ciddi səylər göstəririk.
TANAP-ın birinci fazasından aldığmız qazın həcmi Türkiyənin qarşıdakı dövr üzrə qaz ehtiyacı hesabatında öz əksini tapıb. Digər tərəfdən, Rusiyanın hazırda Balkan ölkələri ərazisindən keçməklə aldığımız qazı birbaşa Qara dəniz vasitəsilə ölkəmizə istiqamətləndirmək istəyi çərçivəsində formalaşan “Türk axını"" layihəsində də işləri davam etdiririk.
Şərqi Aralıq dənizi və İraq başda olmaqla yeni layihələri də nəzərdən keçirməyə hazırıq. Aparılan araşdırmalarda Şərqi Aralıq dənizi qazı da mənbələri şaxələndirmə üzrə işlərimizdə yeni alternativə çevrilib. Türkiyə bütün bu təchizat layihələri ilə təmin edilən qazın maliyyə baxımından ən sərfəli və qısa məsafədən Avropaya nəql edilə biləcəyi marşrutda iştirak edir. Ölkəmizin təbii qaz və enerji üzrə ticarət mərkəzinə çevrilməsi üçün yeni investisiya qoyuluşlarını davam etdirəcəyik.
- Türkiyə və Azərbaycan arasındakı iqtisadi əlaqələrin indiki vəziyyəti və gələcək əməkdaşlıq sahələri məsələsi haqqında ne demək olar?
- Türkiyə və Azərbaycan hər şeydən əvvəl qardaş ölkələrdir və bu sahədəki əlaqələrimiz qardaşlıq bünövrəsi üzərində formalaşır. Faktiki olaraq reallaşan qarşılıqlı kapital qoyuluşlarımızın həcmi 2016-cı ilin sonunda 23 milyard ABŞ dolları səviyyəsində olub. İnvestisiyalarımızı beş il ərzində 30 milyard ABŞ dolları səviyyəsinə çatdırmaq imkanımız var.
Təbii ki, qlobal iqtisadiyyatdakı və regionumuzdakı geosiyasi proseslər hamımıza təsir göstərir. Bildiyiniz kimi, Türkiyə son dörd ildir ki, onu zəiflətmə məqsədi güdən, müxtəlif istiqamətlərdən gələn çoxsaylı hücumların hədəfinə çevrilib. Lakin yenə də dik dururuq. Azərbaycana isə neftin ucuzlaşmasının təsirləri oldu. Hər çətinliyin özündə müəyyən imkanlar da ehtiva etdiyinə inanırıq.
Azərbaycanın qeyri-neft sektorunu inkişaf etdirmək cəhdlərinin cənab Əliyevin uzaqgörən rəhbərliyi altında uğurla artdığını müşahidə edirik. Xarici investisiyaların təşviq edilməsi, Türkiyənin iri şirkətlərinin Azərbaycana investisiya qoyması və özəlləşdirmə məsələlərində azərbaycanlı qardaşlarımızla yaxın əməkdaşlıq şəraitində işləyəcəyik. Bu məqsədlə qarşıdakı günlərdə Türkiyədə Xarici İqtisadi Əlaqələr Şurasının da əməkdaşlığı ilə ""Road Show"" tədbirinin keçirilməsi üçün İqtisadiyyat nazirliklərimiz arasında işlər davam etdirilir.
Həmçinin Naxçıvanla ticarət əlaqələrimizin canlandırılması, iş adamlarımızın təşviqi üçün müxtəlif tədbirlər həyata keçirdik. 28 oktyabrda iqtisadiyyat nazirlərimiz İğdıra toplaşıb iş adamlarımızla görüşdülər, bu məsələdə görülən işlərlə bağlı iş adamlarımıza məlumat verdilər. Yaxın vaxtlarda Naxçıvanla ticarət həcminin artırılması istiqamətində konkret nəticələr əldə edəcəyimizə inanıram.
- Ölkələrimizin yerləşdiyi coğrafiyada gərginlik və terror təhlükəsi davam edir. Ölkələrimiz arasında bu sahədə əməkdaşlığı dərinləşdirmək və terror təhlükəsinə qarşı effektli tədbirlər görmək üçün nə kimi imkanlar var? Həmçinin FETÖ-yə qarşı mübarizə haqqında nə deyə bilərsiniz?
- İŞİD, PKK, PYD, YPG, DHKP-C və MLKP terror təşkilatlarından birinin digərindən fərqi yoxdur. Onların məqsədi birdir, o da Türkiyəni zəiflətməkdir. Keçən il FETÖ tərəfindən 250 vətəndaşımızın ölümünə, 2193 vətəndaşımızın isə yaralanmasına səbəb olan, tariximizin ən xain çevriliş cəhdini də millət olaraq terror və terror təşkilatları qarşısında bir bədən, bir can olmağımız sayəsində uğursuzluğa düçar etdik. Əziz qardaşım Prezident İlham Əliyevə və Azərbaycan xalqına da bu xain təşkilat qarşısında nümayiş etdirdikləri həmrəyliyə görə xüsusilə təşəkkür etmək istəyirəm. Azərbaycan xalqının 15 iyul gecəsində bizimlə eyni mövqedən çıxış edərək Türkiyədən daxil olan xəbərləri izlədiyini, xain çevrilişin uğursuz olmasını səmimi qəlbdən dilədiyini bilirəm. Bu da Türkiyə-Azərbaycan qardaşlığının nə qədər güclü olduğunu göstərir. FETÖ olduğu bütün ölkələr üçün təhlükə mənbəyidir. Buna görə də Azərbaycanın FETÖ strukturlarına qarşı gördüyü tədbirlərdən razı qaldığımızı bildiririk.
Bütün sahələrdə olduğu kimi, terrorizmə qarşı mübarizə sahəsində də Azərbaycanla yaxın əməkdaşlıq edirik. Səlahiyyətli orqanlarımız arasında kəşfiyyat və məlumat mübadiləsi, eyni zamanda, əməliyyat sahəsində əməkdaşlığımız artan sürətlə davam edir. Azərbaycan xarici terrorçuların Suriyaya keçməsinin qarşısını almaq sahəsində mühüm ölkədir və bu istiqamətdə faydalı işlər görür.
- Türkiyənin regionda baş verən proseslərlə bağlı mövqeyi hər kəs tərəfindən maraqla izlənilir. Suriya və İraqda yaşananlarla bağlı Türkiyənin ümumi mövqeyi haqqında nə deyə bilərsiniz? Xüsusilə İŞİD-in məğlubiyyətə uğradılmasından sonra Suriya ilə əlaqələr, İraq Kürdüstanı və Kərkükün taleyi ilə bağlı Türkiyənin nə kimi planları var? Bu kontekstdə PKK-ya qarşı mübarizə məsələsində fikirlərinizi bilmək istərdik.
- İraqın siyasi birliyi və ərazi bütövlüyünün qorunmasına böyük əhəmiyyət veririk. Şimali İraqda baş verən hadisələr sadəcə kürdləri deyil, eyni zamanda, ərəbələri, türkmanları və digər qrupları yaxından maraqlandırır. Yaddan çıxarmayaq ki, İraq təklikdə kürd, ərəb və ya türkman dövləti olmadığı kimi, Kərkük və Mosul da təklikdə kürdlərin məskəni deyil.
İraq Kürdüstanı regional hakimiyyəti keçirdiyi qondarma referendumla beynəlxalq hüququ və İraq konstitusiyasını pozub. Təəssüf ki, Kürdüstan regional hakimiyyəti bizim və beynəlxalq ictimaiyyətin bütün xəbərdarlıqlarına baxmayaraq, qondarma referendum keçirmək yolunu seçdi. Bu yolla yalnız İraqı deyil, bütün regionda sülh və sabitliyi təhlükəyə atdı. Sonuncu bəyanatları tədricən də olsa, səhvlərini başa düşdüklərini göstərir. Ən qısa müddətdə gözləntilərə cavab verəcək addımlar atmalarını istərdik.
İraq ərazisində PKK-nın mövcudluğuna son qoyulması kontekstində İraq hökuməti ilə hər cür əməkdaşlığa hazırıq. Kərkükdə ictimai asayiş və sülhü pozmağa cəhd edə biləcək PKK terror təşkilatının bu regionda sığınacaq tapmasına vasitəçi olanlar buna görə bizim tərəfimizdən cavabdeh hesab olunacaqlar. İraq hökumətinin Kərkükü geri almasını, eləcə də PKK terror təşkilatının hərəkətlərinə göz yumulmayacağına, bunların səfərbər edilməsinin müharibə elan olunması kimi qəbul ediləcəyinə dair bəyanatını razılıqla qarşıladıq.
Türkiyə ölkədə daimi sülh və sabitliyin təmin olunması məqsədilə atacağı addımlarda İraq hökumətinin yanında olacaq.
Suriyada münaqişəyə yalnız siyasi həll yolu ilə son qoyulacağına olan inamımız dəyişməzdir. İstər Astana, istərsə də Cenevrə görüşləri ilə Suriyada inkişaf etdirilməyə çalışılan siyasi keçid prosesinə olan güclü dəstəyimiz də davam edəcək.
İdlib-münaqişəsiz bölgə ilə bağlı müzakirə prosesində biz müxalifətin zəmanətçisi qismində razılıq əldə olunmasında müəyyənedici rol oynadıq. Bu zaman bölgədəki müxətlif qrupların məsələyə yanaşma tərzi və rəylərini də nəzərə almağa səy göstərdik.
Atəşkəsin davam etməsinə nail olmaq məqsədilə İdlib istiqamətində əməliyyat həyata keçirdik. Bu əməliyyatla, ""Fərat qalxanı"" əməliyyatı ilə özümüzə bölgəmizdə yaratdığımız sahəni İdlibin təhlükəsizliyini təmin etməyə dair yeni addımla daha da inkişaf etdirdik. Bu yolla təhlükəsizliyimizi təhdid edənlərə qarşı hər cür tədbir görə biləcəyimizi nümayiş etdirdik. Cənub sərhədimizdə terror dəhlizi yaradılmasına qətiyyən imkan verməyəcəyik. Suriyadakı münaqişənin siyasi yolla həll edilməsi üçün əlimizdən gələni etməyə davam edəcəyik.
N.O.
www.oxu.az
"
"Nazirlərin qəbuluna düşmək istəyənlərin nəzərinə - CƏDVƏLMərkəzi icra hakimiyyəti orqanları rəhbərlərinin 2017-ci ilin noyabr ayında şəhər və rayonlarda vətəndaşların qəbulu proqramı açıqlanıb.
Oxu.Az-ın məlumatına görə, vətəndaşların qaldırdıqları məsələlər qəbulu keçirən mərkəzi icra hakimiyyəti orqanının səlahiyyətlərinə aid olmalıdır.




Mərkəzi icra hakimiyyəti orqanı


Qəbul
günü


Qəbulun keçirildiyi şəhər


Əhatə olunan şəhər və rayonlar




Azad Rəhimov
Gənclər və idman naziri


03


Ağdaş


Ağdaş, Mingəçevir, Yevlax, Bərdə, Tərtər, Göyçay, Kürdəmir, Ucar, Zərdab, Ağsu




Mikayıl Cabbarov
Təhsil naziri


06


Samux


Samux, Gəncə, Naftalan, Göygöl, Daşkəsən, Goranboy




Səlim Müslümov
Əmək və əhalinin sosial müdafiəsi naziri


10


Şabran


Şabran, Siyəzən, Quba, Qusar, Xaçmaz




Ramin Quluzadə
Nəqliyyat, rabitə və yüksək texnologiyalar naziri


10


Yevlax


Yevlax, Tərtər, Ağdam, Bərdə




Fikrət Məmmədov
Ədliyyə naziri


14


Saatlı


Saatlı, Sabirabad, İmişli




Arzu Rəhimov
Səfərbərlik və Hərbi Xidmətə Çağırış üzrə Dövlət Xidmətinin rəisi


16


Cəlilabad


Cəlilabad, Masallı, Biləsuvar




Şahin Mustafayev
İqtisadiyyat naziri


17


Biləsuvar


Biləsuvar, Salyan, Neftçala, Cəbrayıl




Heydər Əsədov
Kənd təsərrüfatı naziri


17


Bərdə


Bərdə, Ağcabədi, Ağdam, Tərtər, Laçın




Məleykə Abbaszadə
Dövlət İmtahan Mərkəzi publik hüquqi şəxsin Direktorlar Şurasının sədri


17


Neftçala


Neftçala, Şirvan, Salyan, Hacıqabul, Sabirabad, Saatlı




Zakir Qaralov
Baş prokuror


24


Bərdə


Bərdə, Mingəçevir, Yevlax, Ağdaş, Ucar, Zərdab




Kəmaləddin Heydərov
Fövqəladə hallar naziri


24


Zərdab


Zərdab, Ucar, Göyçay, Kürdəmir




Əbülfəs Qarayev
Mədəniyyət və turizm naziri


24


Yevlax


Yevlax, Mingəçevir, Bərdə, Tərtər, Ağcabədi, Ağdam, Laçın




Oqtay Şirəliyev
Səhiyyə naziri


24


Biləsuvar


Biləsuvar, Salyan, Neftçala, Cəbrayıl




Fazil Məmmədov
Vergilər naziri


24


Ağdaş


Ağdaş, Göyçay, Qəbələ, Oğuz, İsmayıllı




Aydın Əliyev
Dövlət Gömrük Komitəsinin sədri


24


Daşkəsən


Daşkəsən, Gəncə, Göygöl, Samux




Kərəm Həsənov
Əmlak Məsələləri Dövlət Komitəsinin sədri


24


Sumqayıt


Sumqayıt, Qubadlı




Ramil Usubov
Daxili işlər naziri


25


Sumqayıt


Sumqayıt, Abşeron, Qobustan, Qubadlı, Zəngilan




Mübariz Qurbanlı
Dini Qurumlarla İş üzrə Dövlət Komitəsinin sədri


28


Neftçala


Neftçala, Şirvan, Hacıqabul, Salyan, Biləsuvar




Hüseyn Bağırov
Ekologiya və təbii sərvətlər naziri


30


Qəbələ


Qəbələ, Oğuz, İsmayıllı




N.O.
www.oxu.az
"
"Novruz Məmmədov ""Bakı-Tbilisi-Qars""dan yazdı“Bakı-Tbilisi-Qars dəmiryol xəttinin açılışı tarixi hadisədir”.
Oxu.Az-ın məlumatına görə, bunu Azərbaycan prezidentinin xarici siyasət məsələləri üzrə köməkçisi-şöbə müdiri Novruz Məmmədov özünün “Twitter” səhifəsində yazıb. 
O qeyd edib ki, 2017-ci il müstəqil Azərbaycan tarixində ən uğurlu səhifələrdən biri kimi yadda qalacaq: ""Böyük tarixi hadisələr sırasında Yeni əsrin - XXI əsrin kontraktının imzalanmasından sonra bu gün iki qitənin ölkələrini və xalqlarını bir-birinə yaxınlaşdıran Bakı-Tbilisi-Qars dəmiryol xəttinin açılışıdır. Yolun daim uğurlu olsun, Azərbaycan!"" 
N.O.
www.oxu.az
"
"Özbəkistanın baş naziri Azərbaycana gəlirÖzbəkistanın baş naziri Abdulla Aripov bu gün Azərbaycana səfər edəcək.
Oxu.Az-ın xəbərinə əsasən, bu barədə ölkə XİN-in mətbuat xidməti məlumat yayıb.
Baş nazir səfəri çərçivəsində Bakı-Tbilisi-Qars dəmir yolu xəttinin açılış mərasimində iştirak edəcək.
Qeyd edək ki, Bakı-Tbilisi-Qars dəmir yolu xəttinin açılış mərasimində Azərbaycan, Qazaxstan  və Türkiyə  prezidentləri,  eləcə də, Gürcüstanı baş naziri iştirak edəcəklər.
N.O.
www.oxu.az
"
"Səfir: Azərbaycan və Türkiyə prezidentləri Bakıda gələcək planlarını cızacaqlarAzərbaycanın Ankaradakı səfiri Xəzər İbrahim Türkiyə prezidenti Rəcəb Tayyib Ərdoğanın Bakıya rəsmi səfərini dəyərləndirib. 
Oxu.Az-ın APA-ya istinadla məlumatına görə, səfir açıqlamasında bildirib ki, bu gün Türkiyə prezidenti Bakı-Tbilisi-Qars dəmir yolu xəttinin açılışı mərasimində iştirak edəcək. “Bu dəmir yolu xətti Çinlə Londonu birləşdirəcək”, - deyə X. İbrahim vurğulayıb.
Diplomat qeyd edib ki, sabah hər iki ölkə başçısının iştirakı ilə Azərbaycan-Türkiyə Yüksək Səviyyəli Strateji Əməkdaşlıq Şurasının növbəti toplantısı keçiriləcək.
“Türkiyə Azərbaycanın strateji tərəfdaşı olan qardaş ölkədir və biz qardaş ölkəyə güvənirik. Ölkələrimiz arasında əməkdaşlıq dinamik şəkildə inkişaf edir. Yüksək Səviyyəli Strateji Əməkdaşlıq Şurasının növbəti toplantısında qlobal əhəmiyyətə malik olan məsələlər və layihələr müzakirə olunacaq. Müzakirələrə əsasən ölkə başçıları gələcək planlarını cızacaqlar”, - deyə səfir bildirib.
İqtisadi əməkdaşlığa toxunan diplomat deyib ki, Yaxın Şərqin və Cənub-Şərqi Avropanın ən iri iqtisadiyyatına malik olan ölkə ilə Cənubi Qafqazın lideri arasında ticarət dövriyyəsi artır: “Nəticədə yeni regional reallıqlar yaranır”.
Hərbi sahədə əməkdaşlığa gəlincə, X. İbrahim bunu deyib: “Dünyanın ən güclü ordularından birinə malik olan Türkiyə ilə regionun ən müasir ordusuna sahib olan Azərbaycan arasında əməkdaşlığın genişləndirilməsi Qara dənizdən Xəzər dənizinədək ərazidə təhlükəsizliyə əhəmiyyətli töhfə verir”.
A.S.
www.oxu.az
"
"Binəli Yıldırım  Azərbaycan prezidentinə təşəkkür edibTürkiyənin baş naziri Binəli Yıldırım Bakı-Tbilisi-Qars dəmiryolunun inşasını uğurla yekunlaşdığına görə Azərbaycan və Gürcüstan prezidentlərinə təşəkkür edib.
Оxu.Az xəbər veri ki, bu barədə ""Anadolu"" xəbər agentliyi məlumat yayıb.
N.H.
www.oxu.az
"
"Mətbuat Şurası mitinqdə monitorinq aparıbAzərbaycan Mətbuat Şurası Milli Şuranın oktyabrın 28-də “İnşaatçılar” stansiyasının yaxınlığındakı keçmiş ""Məhsul"" stadionunda keçirilmiş icazəli mitinqində jurnalistlərin peşə vəzifələrini yerinə yetirmələrinin monitorinqini aparıb.
Şuradan Oxu.Az-a verilən məlumata görə, aksiyada kütləvi informasiya vasitələrinin nümayəndələrinin sərbəst hərəkətlərinə və xidməti vəzifələrini səmərəli şəkildə icra etmələrinə hər hansı maneə qeydə alınmayıb. Media nümayəndələrinə öz işlərini sərbəst həyata keçirilmələri üçün hər cür şərait yaradılıb. Qrupun üzvlərinə bununla əlaqədar da hansısa narazılıq ünvanlanmayıb.
Lakin monitorinq qrupu aksiyanı işıqlandıran jurnalistlərin əksər hissəsinin üzərində “PRESS” yazılmış xüsusi gödəkçələrdə olmadıqlarını qeydə alıb. Oxşar hal, demək olar, əvvəlki aksiyalar zamanı da müşahidə edilib.
Xüsusi gödəkçələrdə olmayan jurnalistlərə müvafiq tövsiyələr verilib.
www.oxu.az
"
"Türkiyənin müdafiə naziri: Azərbaycan xalqının hər hansı tələbi Türkiyə üçün əmrdirAzərbaycan xalqının hər hansı tələbi Türkiyə üçün əmrdir.
Oxu.Az xəbər verir ki, bunu Trend-ə açıqlamasında Bakıda keçiriləcək Türkiyə-Azərbaycan Yüksək Səviyyəli Strateji Əməkdaşlıq Şurasının 6-cı toplantısında iştirak etmək üçün ölkəmizə səfəri əsnasında Türkiyənin müdafiə naziri Nurəddin Canikli deyib.
Nazir qeyd edib ki, torpaqların azad olunması üçün güclü dövlət olmaqla yanaşı, ölkənin müdafiə və hərbi sistemini də gücləndirmək lazımdır: ""İşğal altındakı Azərbaycan torpaqları gec-tez azad olunacaq"".
N.Canikli bildirib: “Hamı bilsin ki, Azərbaycan və Türkiyə hərbi qüvvələri bu vaxta qədər bir-birlərinə lazımi dəstək verib və bundan sonra da dəstək veriləcək.
Nazirin sözlərinə görə, Azərbaycan və Türkiyə arasında bütün sahələri əhatə edən əməkdaşlığın gücləndirilməsi üçün xüsusi bir sazişə ehtiyac yoxdur: ""Azərbaycan və Türkiyə bir-birlərinə hər cür dəstək göstərir. Azərbaycan xalqının hər hansı bir tələbi Türkiyə üçün əmrdir. Eyni zamanda, Azərbaycan da Türkiyədən hər hansı bir tələb olduqda əlindən gələni yerinə yetirir”.
N.Canikli qeyd edib ki, Türkiyə və Azərbaycanın bir-birinə ehtiyacı var və hər iki dövlət öz səylərini müxtəlif sahələrdə birləşdirirlər: ""Azərbaycan və Türkiyə ""Bir millət, iki dövlət"" olduqları üçün Azərbaycanın gücü Türkiyənin gücüdür”.
Nazirin sözlərinə görə, Azərbaycan və Türkiyə bundan sonra da birgə hərbi təlimlərin keçirilməsinə ciddi önəm verəcək: ""Hər iki ölkədə müdafiə sənayesini inkişaf etdirmək və bir-birimizə dəstək vermək çox önəmlidir”.
www.oxu.az
"
"Xalq artistinə “İstiqlal” ordeni verildiAzərbaycan Dövlət Filarmoniyası simfonik orkestrinin dirijoru, professor, Azərbaycanın xalq artisti Rauf Canbaxış oğlu Abdullayev “İstiqlal” ordeni ilə təltif edilib.
Oxu.Az-ın məlumatına görə, Azərbaycan Respublikasının prezidenti İlham Əliyev sərəncam verib.
www.oxu.az
"
"Bu şəxslərin hərbi qeydiyyatını aparacaq orqan dəyişdiAzərbaycan prezidenti İlham Əliyev “Hərbi vəzifə və hərbi xidmət haqqında” Azərbaycan Respublikasının Qanununda dəyişikliklər edilməsi barədə” 2017-ci il 2 oktyabr tarixli qanunun tətbiqi barədə fərman imzalayıb.
Oxu.Az-ın məlumatına görə, hazırda qüvvədə olan “Çağırışçıların və hərbi vəzifəlilərin hərbi qeydiyyatı onların yaşayış yeri üzrə, 3 aydan artıq müddətə yaşayış yerini dəyişdirdikdə isə olduğu yer üzrə Səfərbərlik və Hərbi Xidmətə Çağırış üzrə Dövlət Xidməti  tərəfindən aparılır.
Dəyişikliyə əsasən, Xarici Kəşfiyyat Xidməti və Dövlət Təhlükəsizlik Xidməti subyekt olaraq dövlət sirrini təşkil edən məlumatlara malik olduğu üçün bu orqanlarda xidmət edənlər sabiq xidmətçilərə çevriləndən sonra onlar barəsində qeydiyyat artıq  Səfərbərlik və Hərbi Xidmətə Çağırış üzrə Dövlət Xidməti tərəfindən deyil, məhz çalışdıqları orqanın siyahısı ilə aparılacaq.
www.oxu.az
"
"İlham Əliyev orden və fəxri adlar verdi – SİYAHIPrezident İlham Əliyev kənd təsərrüfatı işçilərinin təltif edilməsi haqqında sərəncam imzalayıb.
Oxu.Az-ın xəbərinə görə, kənd təsərrüfatının inkişafında xidmətlərinə və dövlət qulluğunda səmərəli fəaliyyətinə görə aşağıdakı şəxslər təltif ediliblər:
“Dövlət qulluğunda fərqlənməyə görə” medalı ilə
Alıyev Ağakişi Təvəkgül oğlu
Atamalıyev Tariel Əjdər oğlu
İmanov Köçəri Allahverdi oğlu
“Tərəqqi” medalı ilə
Bunyatov Nizami Nəbi oğlu
Cəfərov Lətif Xanhüseyn oğlu
Əliyev İslam Məmməd oğlu
Fətəliyev Əkrəm Qoca oğlu
Heydərova Laləzər İsadulla qızı
Həsənov Müşfiq Tarverdi oğlu
Həsənov Ramiz Tağı oğlu
Həsrətov Telman Qurban oğlu
İsayev Ərzuman İmaməli oğlu
Novruzov Vəli Zihralı oğlu
Rəhimov Güləhməd Ağasoltan oğlu
Rzayev Təyyub Əyyub oğlu
Şirinov İmamhüseyn İlyas oğlu.
Dövlət başçısının digər sərəncamları ilə, aqrar təhsilin inkişafında xidmətlərinə görə Telman Bayram oğlu İsgəndərova “Əməkdar müəllim” fəxri adı verilib, Azərbaycan musiqi mədəniyyətinin inkişafı və təbliğindəki böyük xidmətlərinə görə Rauf Abdullayev “İstiqlal” ordeni ilə, Azərbaycan Respublikasının ictimai-siyasi həyatında fəal iştirakına görə isə Musa Cəfər oğlu Qasımlı “Şöhrət” ordeni təltif olunub.
Azərbaycan prezidentinin daha bir sərəncamı ilə aqrar elmin inkişafında xidmətlərinə görə Əsəd Cənət oğlu Musayevə Azərbaycan Respublikası Prezidentinin fərdi təqaüdü verilib.
S.B.
www.oxu.az
"
"Prezident Hadı Rəcəblini mükafatlandırdıAzərbaycan Respublikasının Prezidenti İlham Əliyev Hadı Rəcəblinin 2-ci dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb.
Oxu.Az xəbər verir ki, sərəncamla Azərbaycan Respublikasının ictimai-siyasi həyatında uzunmüddətli səmərəli fəaliyyətinə görə Hadi Musa oğlu Rəcəbli 2-ci dərəcəli “Vətənə xidmətə görə” ordeni ilə təltif edilib.
S.B.
www.oxu.az
"
"Milli Şura növbəti mitinqini keçiribMilli Şura bu gün növbəti mitinqini keçirib. 
Oxu.Az-ın APA-ya istinadən məlumatına görə, aksiya Yasamal rayonu ərazisindəki keçmiş ""Məhsul"" stadionunda baş tutub.
Bakı Şəhər İcra Hakimiyyəti ilə razılaşdırılmış mitinqin təhlükəsizliyi polis tərəfindən təmin edilib.
Bakı Şəhər Baş Polis İdarəsindən verilən məlumatda bildirilir ki, oktyabrın 28-də özünü Demokratik Qüvvələrin Milli Şurası adlandıran qurumun Yasamal rayonundakı idman-sağlamlıq kompleksinin stadionunda Bakı Şəhər İcra Hakimiyyəti ilə razılaşdırılmış mitinqi keçirilib. 
Saat 15.00-dan 17.00-dək davam edən toplantıda həmin quruma daxil olan Azərbaycan Xalq Cəbhəsi Partiyası, həmçinin Klassik Xalq Cəbhəsi, Azərbaycan Xalq, Milli Dövlətçilik partiyalarının, eləcə də Müsavat Partiyası Gənclər Təşkilatının, Demokratiya və Rifah, Müsəlman Birliyi, “NİDA” hərəkatlarının və müxalifətyönümlü bir sıra qeyri-hökumət təşkilatlarının ümumi sayı 1000 (min)  nəfərədək olan üzvü və təəssübkeşi iştirak edib.
İctimai asayişin və hüquq qaydasının kobud şəkildə pozulması halları qeydə alınmayıb.
S.B.
www.oxu.az
"
"Türkiyənin müdafiə naziri Azərbaycana gələcəkTürkiyənin milli müdafiə naziri Nurəddin Canikli Azərbaycana gələcək.
Oxu.Az-ın xəbərinə görə, bu barədə Trend-ə Türkiyə Müdafiə Nazirliyindən məlumat verilib.
Məlumatda bildirilir ki, N.Canikli oktyabrın 31-də Bakıda keçiriləcək Türkiyə-Azərbaycan Yüksək Səviyyəli Strateji Əməkdaşlıq Şurasının 6-cı toplantısında iştirak edəcək.
Qeyd edək ki, Şuranın 5-ci toplantısı Bakıda ötən ilin martın 15-də keçirilib.
S.B.
www.oxu.az
"
"İlham Əliyev Bakıda yeni istifadəyə verilən parkda – FOTOBakının Səbail rayonunda yeni idman və istirahət parkı istifadəyə verilib.
Oxu.Az-ın məlumatına görə, Azərbaycan Respublikasının Prezidenti İlham Əliyev parkda yaradılan şəraitlə tanış olub.
































S.B.
www.oxu.az
"
"İlham Əliyev Ərdoğana təbrik məktubu göndərdi Azərbaycan Prezidenti İlham Əliyev Türkiyə Prezidenti Rəcəb Tayyib Ərdoğana Türkiyənin milli bayramı – Respublika Günü münasibətilə təbrik məktubu göndərib.
Oxu.Az verir ki, dövlət başçısı bu gün qardaş Türkiyənin öz dövlətçilik ənənələrinə və prinsiplərinə sadiq qalaraq müstəqillik, demokratiya və iqtisadi yüksəliş yolu ilə inamla irəlilədiyini vurğulayır.
Prezident qeyd edir ki, dünyada və regionda cərəyan edən proseslərdə fəal rolu və mövqeyi Türkiyəyə ən mötəbər beynəlxalq təşkilatların toplantılarını, yüksək zirvə görüşlərini keçirməyə imkan verir. Ev sahibi kimi öz müstəsna hüququndan istifadə edərək Türkiyənin Azərbaycanı bu forumlara dəvəti əsl qardaşlıq nümunəsidir.
Prezident İlham Əliyev əminliklə bildirir ki, Azərbaycan-Türkiyə dostluğu və qardaşlığı, strateji tərəfdaşlığı və müttəfiqliyi dərin tarixi kökləri, ortaq milli-mənəvi dəyərləri ilə bir-birinə sıx bağlı olan xalqlarımızın iradəsinə uyğun olaraq bundan sonra da inkişaf edəcək və möhkəmlənəcək.
Dövlət başçısı türkiyəli həmkarına möhkəm cansağlığı, xoşbəxtlik, işlərində uğurlar, qardaş Türkiyə xalqına daim əmin-amanlıq və rifah diləyir.
Prezident İlham Əliyev milli bayram münasibətilə Baş nazir Binəli Yıldırıma da məktub göndərib. Məktubda bildirilir ki, bu gün Türkiyə demokratik və hüquqi dövlət quruluşuna malik, iqtisadi yüksəlişini inamla davam etdirən qüdrətli ölkədir. Qardaş Türkiyənin uğurları, dünyada və regionda artan nüfuzu bizi son dərəcə sevindirir.
Dövlət başçısı inandığını bildirir ki, Azərbaycan-Türkiyə dostluğu və qardaşlığı bundan sonra da bütün birgə təşəbbüslərimizin gerçəkləşməsində mühüm rol oynayaraq, ölkələrimizin inkişafına, xalqlarımızın rifahına töhfələr verəcək.
Prezident İlham Əliyev Baş nazir Binəli Yıldırıma möhkəm cansağlığı, işlərində uğurlar, qardaş Türkiyə xalqına daim sülh və firavanlıq arzulayır.
L.Ə.
www.oxu.az 
"
"Vyetnamlı həmkarı Prezident İlham Əliyevə məktub göndəribVyetnam Sosialist Respublikasının Prezidenti Çan Day Kuanq Prezident İlham Əliyevə təbrik məktubu göndərib.
Oxu.Az AZƏRTAC-a istinadən xəbər veirr ki, məktubda deyilir:
Hörmətli cənab Prezident.
2017-ci il Vyetnam və Azərbaycan üçün mənalı ildir. Biz bu il diplomatik münasibətlərin qurulmasının 25-ci ildönümünü qeyd edirik.
Fəxr edirik ki, ötən 25 il ərzində tarixdə baş verən bir sıra hadisələrə və qeyri-sabitliyə baxmayaraq ölkələrimizin ənənəvi dostluğu qorunmuş, yaxşılaşdırılmış və əhəmiyyətli dərəcədə möhkəmləndirilmişdir. Ölkələrimiz birgə səylər nəticəsində səmərəli dostluq və faydalı əməkdaşlıq qurmuş və inkişaf etdirmişdir. Bu münasibətlər hər iki ölkənin inkişafına müsbət töhfə vermiş və dünyada gedən dəyişikliklər kontekstində əməkdaşlığımız üçün güclü təməldir.
Mən qəti şəkildə inanıram ki, bizim səmimi, ənənəvi dostluğumuz, ölkələrimizin və xalqlarımızın mənafeyi, tərəqqisi, regionda və dünyada sülhün möhkəmlənməsi işinə bundan sonra da töhfə verəcək.
Zati-aliləri cənab Prezident, Sizə və Azərbaycan xalqına daha firavan və gözəl həyat, ölkənizə yeni nailiyyətlər diləyirəm. Vyetnam-Azərbaycan dostluğunun və əməkdaşlığının daim möhkəmləndirilməsini və inkişaf etməsini arzu edirəm.
Xahiş edirəm, Sizə möhkəm cansağlığı, xoşbəxtlik və ali dövləti vəzifənizdə uğur arzularımı qəbul edin.
www.oxu.az
"
"Rəsmi Bakıdan İspaniyaya dəstək BƏYANATIAzərbaycan Respublikası İspan Krallığının beynəlxalq səviyyədə tanınmış sərhədləri daxilində ərazi bütövlüyü və suverenliyini dəstəkləyir.
Oxu.Az xəbər verir ki, bunu Trend-ə XİN-nin Mətbuat Xidmətinin rəhbəri Hikmət Hacıyev bildirib.
H.Hacıyev qeyd edib ki, Azərbaycan mövcud vəziyyətin İspaniya Krallığının konstitusiyası və qanunları əsasında sülh yolu ilə həllinin tərəfdarıdır: ""Xalqın və mərkəzi hakimiyyətin iradəsinə zidd olaraq ölkənin konstitusiyası və qanunlarının pozulması ilə müşayiət olunan ölkənin ərazi bütövlüyünün birtərəfli pozulması cəhdləri qəbuledilməzdir.
Azərbaycan Respublikası artıq 30 ilə yaxındır bundan əziyyət çəkir. 80-ci illərin sonlarında ermənilərin Azərbaycan SSR Dağlıq Qarabağ Muxtar Vilayətində başladığı separatizm həmin dövr SSRİ konstitusiyası və Azərbaycan SSR qanunlarının kobud pozulması ilə müşayiət olunurdu. Bu xüsusda DQMV-də köklü Azərbaycan əhalisinin etnik təmizlənməsi, onlara qarşı zorakılıq və terror əməllərinin törədilməsindən sonra Azərbaycan xalqının iradəsinə zidd olaraq 1991-ci ilin 10 dekabrında Dağlıq Qarabağın yalnız erməni icmasının iştirakı ilə regionun müstəqilliyi haqda qanunsuz və qeyri-legitim referendum keçirildi. Azərbaycan və Ermənistanın SSRİ-nin dağılmasından sonra müstəqillik əldə etməsi ilə Ermənistan Azərbaycana qarşı açıq müharibəyə başladı və Azərbaycanın Dağlıq Qarabağ və ətraf yeddi regionunu işğal etdi və işğal edilmiş ərazilərdə köklü Azərbaycan əhalisinə qarşı etnik təmizləmə törətdi. Ermənistanın Azərbaycana qarşı təcavüz və işğalı hələ də davam edir"".
www.oxu.az
"
"Səhlab Bağırovdan Milli Şuranın mitinqi ilə bağlı AÇIQLAMABakı şəhər Baş Polis İdarəsi Milli Şuranın bu günə planlaşdırdığı mitinqin təhlükəsizliyini həmişəki kimi təmin edəcək.
Oxu.Az xəbər verir ki, bu barədə qafqazinfo-ya Bakı şəhər Baş Polis İdarəsinin rəis müavini, polis general-mayoru Səhlab Bağırov məlumat verib.
O bildirib ki, DTX-nın məlum əməlliyyatları, mitinqdə terror aktının törədiləcəyi ilə bağlı yayılan məlumatlar onların təhlükəsizlik planlarında hər hansı bir dəyişiklik yaratmayacaq:
""Polis onsuz da hər mitinqdən öncə həmin ərazini yüksək səviyyədə nəzərdən keçirirdi. Bu dəfə də elə olacaq. Yəni təhlükəsizlik tədbirləri əvvəl  necə nəzərdə tutulmuşdusa, elə həmin şəkildə həyata keçiriləcək"".
www.oxu.az
"
"Kataloniya parlamenti əyalətin müstəqilliyini elan etdiİspaniyanın Kataloniya Muxtar Əyalətinin parlamenti birtərəfli qaydada əyalətin müstəqilliyini elan edib.
Оxu.Az bu barədə TASS-a istinadən  xəbər verir.  
Kataloniyanın müstəqilliyinin elan edilməsi ilə bağlı parlamentdə səsvermə keçirilib.
Məlumata görə, içəridə səsvermə gedən zaman müstəqillik tərəfdarları təhlükəsizlik baxımından parlamentin binasını mühasirəyə alıblar.
Rəsmi Madrid qərara hələlik münasibət bildirməyib. 
E.Ə.
www.oxu.az
"
"Dövlət başçısı: Azərbaycan-İran əməkdaşlığı gözəl nəticələr verir – YENİLƏNİBDövlət başçısı İlham Əliyev Məsud Kərbasianı İran İslam Respublikasının iqtisadi işlər və maliyyə naziri vəzifəsinə təyin olunması münasibətilə təbrik edib. 
Oxu.Az AZƏRTAC-a istinadən xəbər verir ki, hökumətlərarası birgə komissiyanın işinə toxunan prezident İlham Əliyev komissiyanın bundan sonra da uğurla və səmərəli fəaliyyət göstərəcəyinə əmin olduğunu bildirib. 
Ölkələrimiz arasında ikitərəfli əlaqələrin çox sürətlə və uğurla inkişaf etdiyini deyən dövlətimizin başçısı bu əlaqələrin genişləndirilməsində dövlət başçıları arasında keçirilən görüşlərin xüsusi önəm daşıdığını vurğulayıb. 
Əməkdaşlığımızın gözəl nəticələr verdiyini deyən prezident İlham Əliyev iki ölkə arasında ticarət dövriyyəsinin ötən il 70 faiz, bu il isə 30 faiz artdığını bildirərək, əldə edilən bütün razılaşmaların icra olunduğunu deyib. Birgə önəmli transmilli layihələrin uğurla həyata keçirildiyini vurğulayan dövlət başçısı bundan sonrakı illərdə də bu istiqamətdə səmərəli əməkdaşlığımızın davam etdiriləcəyini əminliklə söyləyib.
Məsud Kərbasian İran İslam Respublikasının iqtisadi işlər və maliyyə naziri, hökumətlərarası birgə komissiyanın həmsədri kimi ölkəmizə ilk dəfə səfər etməsindən məmnunluğunu vurğulayıb. Qonaq bu vəzifədə ona göstərilən etimadın və məsuliyyətin öhdəsindən gələcəyinə və ölkələrimizin əlaqələrinin inkişaf etdirilməsi işinə töhfə verəcəyinə ümidvar olduğunu bildirib. Məsud Kərbasian deyib: “Sizin rəhbərliyiniz altında Azərbaycanda əldə edilən uğurlu inkişaf insanı valeh edir. Mən Sizi əldə olunan bu gözəl nailiyyətlər münasibətilə təbrik edirəm”.
Görüşdə ölkələrimiz arasında iqtisadi, ticarət, nəqliyyat, Şimal-Cənub beynəlxalq nəqliyyat dəhlizi, səhiyyə, kənd təsərrüfatı, bank, maliyyə sahələrində əməkdaşlıqla bağlı fikir mübadiləsi aparılıb.
***
15:26
Azərbaycan prezidenti İlham Əliyev İran İslam Respublikasının iqtisadiyyat və maliyyə naziri Məsud Kərbasiyanın başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.
N.O.
www.oxu.az
"
"Prezident: Azərbaycanla Avstraliya arasında yeni əməkdaşlıq sahələrinin qurulması mümkündür - YENİLƏNİB“Ölkələrimizin bir-birindən uzaq məsafədə yerləşməsinə baxmayaraq, geniş liman şəbəkəsindən istifadə edərək, yeni əməkdaşlıq sahələrinin qurulması mümkündür”.
Oxu.Az AZƏRTAC-a istinadən xəbər verir ki, bunu Azərbaycan prezidenti İlham Əliyev Avstraliya İttifaqının ölkəmizdə yeni təyin olunmuş fövqəladə və səlahiyyətli səfiri Mark İnnes-Braunun etimadnaməsini qəbul edərkən deyib.
Prezident İlham Əliyev ölkələrimiz arasında parlament üzvlərinin, nazirlər və digər səviyyədə nümayəndə heyətlərinin qarşılıqlı səfərlərinin əhəmiyyətini qeyd edib. İqtisadi sahədə əməkdaşlığa toxunan dövlətimizin başçısı qarşılıqlı ticarətin artırılması üçün iqtisadi əməkdaşlıq formatının müəyyənləşdirilməsinin zəruri olduğunu vurğulayıb. Prezident İlham Əliyev turizm sahəsində də əməkdaşlığın inkişaf etdirilməsi üçün yaxşı imkanların olduğunu deyib. Dövlət başçısı ümidvar olduğunu bildirib ki, Mark İnnes-Braun səfirlik fəaliyyəti dövründə ikitərəfli münasibətlərimizin inkişafı işinə töhfəsini verəcək.
Səfir Mark İnnes-Braun isə ölkələrimiz arasında diplomatik əlaqələrin qurulmasının 25-ci ildönümündə etimadnaməsini təqdim etməkdən qürur hissi duyduğunu bildirib. O, ölkəsinin Azərbaycan ilə əlaqələrin genişləndirilməsində maraqlı olduğunu bildirərək deyib: “Avstraliya hər zaman Azərbaycanı çox dəstəkləyib. Biz Dağlıq Qarabağla bağlı sizin suverenliyinizi və ərazi bütövlüyünüzü dəstəkləyirik, biz sizin mövqeyinizi dəstəkləyirik”.
Diplomat ölkələrimiz arasında ticarət və investisiya sahələrində əməkdaşlığın genişləndirilməsinin zəruriliyini bildirib.
***
14:52
Azərbaycan prezidenti İlham Əliyev Avstraliya İttifaqının ölkəmizdə yeni təyin olunmuş fövqəladə və səlahiyyətli səfiri Mark İnnes-Braunun etimadnaməsini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.


Dövlət başçısı bu gün Qvatemala Respublikasının ölkəmizdə yeni təyin olunmuş fövqəladə və səlahiyyətli səfiri Lars Henrik Pira Perezin də etimadnaməsini qəbul edib.




N.О.
www.oxu.az
"
"Ali Məhkəmə bu işlərə baxmayacaqİki min manata qədər olan mülki, on min manata qədər olan iqtisadi işlərə Ali Məhkəmədə baxılmayacaq.
Oxu.Az Report-a istinadən xəbər verir ki, bununla bağlı “Vəkillər və vəkillik fəaliyyəti haqqında” qanuna, Mülki Prosessual və İnzibati Prosessual məcəllələrə dəyişiklik edilir.
Belə ki, bu işlər apellyasiya məhkəməsində yekunlaşacaq.
Dəyişiklik həm də nümayəndələrin Ali Məhkəməyə çıxışını məhdudlaşdırır. 
Layihə Milli Məclisin oktyabrın 31-də keçiriləcək plenar iclasına tövsiyə olunub. Əgər dəyişiklik layihəsi səsvermədən keçərsə, dekabr 1-də qüvvəyə minəcək. 
N.O.
www.oxu.az
"
"Ərdoğanın Azərbaycanda səfər proqramı açıqlandıTürkiyə prezidenti Rəcəb Tayyib Ərdoğanın Azərbaycana səfər proqramı açıqlanıb.
Оxu.Az ""Anadolu"" agentliyinə istinadən xəbər verir ki, dövlət başçısı Bakıya oktyabrın 30-da gələcək. 
R.T.Ərdoğan həmin gün Bakı-Tbilisi-Qars dəmir yolu xəttinin ilk səfərinin açılış mərasiminə qatılacaq. Bu mərasimdə Azərbaycan prezidenti İlham Əliyev, Türkiyə prezidenti Rəcəb Tayyib Ərdoğan, Qazaxıstanın dövlət başçısı Nursultan Nazarbayev və Gürcüstanın baş naziri Gerogi Kvirkaşvili də iştirak edəcək.
Oktyabrın 31-də isə Bakıda Azərbaycan-Türkiyə Yüksək Səviyyəli Strateji Əməkdaşlıq Şurasının 6-cı toplantısı keçiriləcək. Türkiyə prezidenti iclasda iştirak edəcək. 
N.H.
www.oxu.az
"
"Rusiya XİN: Azərbaycanla münasibətlərimiz inkişaf edir""Regionların xətti ilə Azərbaycanla münasibətlərimiz inkişaf edir"".
Oxu.Az-ın APA-nın Moskva müxbirinə istinadən verdiyi məlumata görə, bunu Rusiya xarici işlər naziri Sergey Lavrov bu gün XİN yanında Rusiya Federasiyası subyektlərinin başçıları Şurasının iclasında bildirib. 
Sergey Lavrov bu ilin sentyabr ayında Rusiyanın Stavropol şəhərində keçirilən 8-ci Rusiya-Azərbaycan regionlararası forumunu xatırladıb: ""Forumda Rusiya ilə Azərbaycan arasında beş ikitərəfli sənəd imzalanıb. Ümumilikdə Rusiyanın regionlarında 650-yə yaxın azərbaycanlı tərəfdaşlarımızla birgə müəssisə fəaliyyət göstərir"".
N.O.
www.oxu.az
"
"İran, Azərbaycan və Rusiya gömrük xidməti rəhbərlərinin üçtərəfli görüşü keçiriləcəkBu gün Dövlət Gömrük Komitəsinin (DGK) sədri Aydın Əliyev Azərbaycanda səfərdə olan İranın iqtisadiyyat və maliyyə naziri, Azərbaycan-İran iqtisadi, ticarət və humanitar sahələr üzrə Dövlət Komissiyasının həmsədri Məsud Kərbasian ilə görüşüb.
DGK Mətbuat Xidmətindən Oxu.Az-a verilən məlumata görə, A. Əliyev iki qonşu ölkənin istər siyasi-iqtisadi, istərsə də mədəni sahələrdə əlaqələrindən məmnunluqla söhbət açıb, əməkdaşlığın bundan sonra da davamlı olacağına əminliyini ifadə edib.
Ölkələrimiz arasında ikitərəfli münasibətlərin uğurla inkişaf etdiyini söyləyən DGK sədri bildirib ki, bütün sahələrdə, o cümlədən, gömrük sferasında qarşılıqlı əməkdaşlıq yüksək səviyyədədir. Komitə sədri bu kimi səfərlərin qarşılıqlı əlaqələrin daha da möhkəmləndirilməsi və davamlı inkişafına töhfə verdiyini qeyd edərək, istər gömrük xidməti rəhbərləri səviyyəsində, istərsə də sərhəd-gömrük buraxılış məntəqələrində mütəmadi xarakter alan ikitərəfli görüşlərin ölkələrimizin gömrük sahəsi üzrə mövcud əməkdaşlığının davamlı inkişafına müsbət təsirindən danışıb. A. Əliyev qarşılıqlı birgə fəaliyyətin bundan sonra da intensivləşdirilməsinin vacibliyini diqqətə çatdırıb.
Ölkə iqtisadiyyatının formalaşmasında mühüm rolu olan gömrük işinin daha da səmərəli və şəffaf şəkildə qurulması istiqamətində həyata keçirilən tədbirlər barədə məlumat verən komitə sədri bu islahatların iş adamlarının çevik, səmərəli fəaliyyəti üçün mühüm imkanlar yaratdığını vurğulayıb və bildirib ki, Azərbaycanda yaradılan münbit investisiya mühiti ilə əlaqədar iranlı iş adamları ölkəmizə investisiya yatıracaq, konkret olaraq istehsal sahələrinin yaradılmasına öz töhfələrini verəcəklər. Artıq bu istiqamətdə müəyyən addımların atıldığını sevindirici hal kimi dəyərləndirən qurum rəhbəri iranlı iş adamlarının bu fəaliyyətinin davamlı olacağına ümidvar olduğunu bildirib.
İran hökumətinin Azərbaycanla münasibətləri genişləndirməkdə maraqlı olduğunu bildirən M. Kərbasian bütün sahələrdə, o cümlədən, gömrük xidməti sahəsində qarşılıqlı əməkdaşlıqdan razılığını ifadə edib, iki ölkə arasında əlaqələrin daha da dərinləşməsinin vacibliyini diqqətə çatdırıb. Nazir Azərbaycanda qeyri-neft sektorunun inkişafı istiqamətində görülən işlər, gömrük sferasında həyata keçirilən son islahatlar və əldə edilən uğurlardan məmnunluqla söhbət açıb və bu kimi tədbirlərin iqtisadi və ticari əlaqələrin daha da genişlənməsi işinə töhfə verəcəyinə əminliyini ifadə edib.
Əlaqələrin daha geniş vüsət alması üçün İran, Azərbaycan və Rusiya gömrük xidməti rəhbərlərinin üçtərəfli görüşlərinin keçirilməsinin əhəmiyyətinə toxunan M. Kərbasian gələcəkdə bu təklifin reallaşacağına ümid etdiyini bildirib. İranlı nazir Şahtaxtı-Poldəşt gömrük-sərhəd keçid məntəqəsinin 12 saatlıq, Biləsuvar və Astara gömrük-sərhəd keçid məntəqələrinin isə 24 saatlıq iş rejiminə keçirilməsi, eləcə də, Aslandüz-Horadiz gömrük-sərhəd keçid məntəqəsinin açılmasının əhəmiyyətini vurğulayıb və bu istiqamətdə görülən işlərlə bağlı müzakirələr aparılıb.
Eyni zamanda, görüşdə gələn həftə Kolumbiyanın Kartagena şəhərində gömrük məsələlərinə dair gerçəkləşəcək beynəlxalq tədbirlərlə, Ümumdünya Gömrük Təşkilatı baş katibi və müavinləri vəzifəsinə keçiriləcək seçkilərlə, eləcə də, noyabr ayında Pakistanın İslamabad şəhərində baş tutacaq İqtisadi Əməkdaşlıq Təşkilatı gömrük xidməti rəhbərlərinin iclasında müzakirə ediləcək məsələlərlə bağlı fikir mübadiləsi aparılıb.
Görüşdə İranın Azərbaycandakı səfiri Cavad Cahangirzadə iştirak edib.
N.O.
www.oxu.az
"
" Lavrov: Azərbaycan Həştərxan vilayətində zavodların tikintisində fəal iştirak edir""İran və Azərbaycan sərmayədarları Həştərxan vilayətinin ""Lotos"" xüsusi iqtisadi zonasında (XİZ) zavodların tikintisində fəal iştirak edirlər"".
Оxu.Az bu barədə TASS-a istinadən xəbər verir.
Bu barədə Rusiyanın xarici işlər naziri Sergey Lavrov XİN yanında Subyektlərin Başçıları Şurasının iclasında deyib.
""Rusiya regionlarının Xəzər ölkələri ilə dialoqu geniş ticarət-iqtisadi əlaqələrə əsaslanır. Regionlar bütün imkanlardan istifadə edərək, investisiya əməkdaşlığı üçün əlverişli şəraitin yaradılması üzrə məqsədyönlü iş aparır"", - S.Lavrov bildirib.
N.H.
www.oxu.az
"
"Pakistan səfiri: Ermənistanı rəsmi dövlət kimi tanımırıq ""Təəssüf ki, Kəşmir və eyni zamanda, Dağlıq Qarabağ problemləri ilə bağlı BMT-nin qətnamələri yerinə yetirilmir"".
Оxu.Az Report-a istinadən xəbər verir ki, bu barədə Pakistanın Azərbaycandakı səfiri Səid Xan Mohmand Kəşmir hadisələrinin növbəti ildönümünə həsr olunmuş tədbirdə bildirib.
Səfir qeyd edib ki, Pakistanın Kəşmir problemi ilə Azərbaycanın Dağlıq Qarabağ problemi çox oxşardır: ""Qarabağ ərazisi də Kəşmir regionu kimi işğal olunub. Bu, insan faciəsidir. Bizim oxşar qaçqın problemlərimiz var. Bu, bizim üçün yalnız ərazilərin problemi deyil, həm də insan hüquqlarının pozulması problemidir.""
Dağlıq Qarabağ münaqişəsinin həlli məsələsini şərh edərkən Pakistan səfiri Cenevrədə Azərbaycan və Ermənistan prezidentlərinin görüşünü müsbət qarşılayıb, münaqişənin ATƏT-in Minsk qrupu çərçivəsində sülh yolu ilə həll olunacağına ümidvar olduğunu bildirib.
N.H.
www.oxu.az
"
"XİN: Azərbaycan Cammu və Kəşmir məsələsinin sülh yolu ilə həllini dəstəkləyir""Azərbaycan BMT-nin məsuliyyətli üzvü kimi təşkilata üzv olarkən üzərinə götürdüyü öhdəliklərini rəhbər tutaraq münaqişələrin həlli, beynəlxalq sülh və təhlükəsizliyin təmin olunmasında beynəlxalq hüququn norma və prinsipləri, BMT Təhlükəsizlik Şurasının qətnamələrinin yerinə yetirilməsini dəstəkləyir və bu mövqedən çıxış edir"".
Oxu.Az-ın məlumatına görə, bunu APA-nın ""Oktyabrın 27-si Pakistan İslam Respublikasında Kəşmir Qara günü kimi qəbul olunur. Bu, uzun sürən bir mübahisədir. Cammu və Kəşmir məsələsi ilə əlaqədar sizin münasibətinizi bilmək istərdik"" sorğusuna cavabında Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev deyib.  
""Bu, Azərbaycanın qəti və prinsipial mövqeyidir. Biz necə ki beynəlxalq ictimaiyyətlə birlikdə Ermənistan-Azərbaycan, Dağlıq Qarabağ münaqişəsinin BMT Təhlükəsizlik Şurasının qətnamələri əsasında həllinin tərəfdarıyıq, bu xüsusda, Cammu və Kəşmir məsələsinin də BMT Təhlükəsizlik Şurasının müvafiq qətnamələrinə uyğun olaraq sülh yolu ilə həllini və regionda sülh, təhlükəsizlik və rifahın təmin olunmasına yönəlmiş səyləri dəstəkləyirik"", - deyə XİN sözçüsü vurğulayıb.
N.O.
www.oxu.az
"
"Azərbaycanda partiyalarla bağlı YENİLİK""Siyasi partiyalar haqqında"" qanuna dəyişikliklərlə bağlı təkliflər hazırlanıb. 
Oxu.Az xəbər verir ki, bunu Trend-ə Yeni Azərbaycan Partiyasının (YAP) icra katibinin müavini, Milli Məclisin İctimai birliklər və dini qurumlar komitəsinin sədri Siyavuş Novruzov deyib.
Komitə sədri bildirib ki, dəyişikliklər siyasi partiyalarda şəffaflığın artırılması, yəni maliyyə mənbələri və maliyyənin haraya sərf olunması ilə bağlıdır. O bildirib ki, Azərbaycanda bir sıra siyasi partiyalar boş hesabat verirlər, bir sıra partiyalar isə ümumiyyətlə, hesabat vermirlər: ""Bəzilər isə hesabatı düzgün vermirlər. Bu partiyalar barəsində məsələ hüquqi yolla tənzimlənməlidir"".
S.Novruzov bildirib ki, təkliflər İctimai birliklər və dini qurumlar komitəsində müzakirə olunacaq: ""Müvafiq strukturlarla bununla bağlı müzakirələr aparılır, komitədə müzakirə olunduqdan sonra Milli Məclisin plenar iclasına tövsiyə olunacaq"".
E.Ə.
www.oxu.az
"
"Nazarbayev kiril əlifbasından latına keçid haqqında fərman imzaladıQazaxıstan prezidenti Nursultan Nazarbayev qazax dili əlifbasının kirildən latına keçidi haqqında fərman imzalayıb.
Oxu.Az Report-a istinadla xəbər verir ki, bu barədə məlumat dövlət başçısının saytında yerləşdirilib.
Ölkə hökumətinə əlifbanın dəyişdirilməsi məsələləri üzrə xüsusi komissiyanın yaradılması tapşırığı verilib. Latın əlifbasına keçidin mərhələli şəkildə 2025-ci ilədək reallaşdırılması planlaşdırılır.
90-cı illərdə Azərbaycan, Türkmənistan, Özbəkistan və Moldova rəsmi səviyyədə kiril əlifbasından imtina edib.
A.S.
www.oxu.az
"
"Tillerson: Suriyanın gələcəyində Əsədə yer yoxdurABŞ Suriyanın gələcəyində Bəşər Əsədin yerinin olmadığını düşünür.
Oxu.Az-ın APA-ya istinadən verdiyi məlumata görə, bunu ABŞ dövlət katibi Reks Tillerson deyib.
BMT-nin Suriya məsələsi üzrə nümayəndəsi Stefan de Mistura ilə görüşdəbn sonra jurnalistlərə açıqlama verən R. Tillerson Bəşər Əsədin hər hansı rol oynamayacağı bütöv Suriyaya tərəfdar olduqlarını bildirib: ""Əsəd ailəsinin dövrü başa çatıb, önəmli olan bunun necə gerçəkləşəcəyi məsələsidir"".
A.S.
www.oxu.az
"
"Kəmaləddin Heydərov İranın naziri ilə görüşdüFövqəladə hallar naziri, general-polkovnik Kəmaləddin Heydərov oktyabrın 26-da İran İslam Respublikasının iqtisadi işlər və maliyyə naziri, Azərbaycan Respublikası ilə İran İslam Respublikası arasında iqtisadi, ticarət və humanitar sahələrdə əməkdaşlıq üzrə Dövlət Komissiyasının həmsədri Məsud Kərbasian ilə görüşüb.
FHN-dən Oxu.Az-a verilən məlumata görə, K. Heydərov Məsud Kərbasianı Dövlət Komissiyasının həmsədri təyin olunması münasibətilə təbrik edərək uğurlar arzulayıb.
Nazir ikitərəfli münasibətlərin yüksək səviyyədə olduğunu və bu əməkdaşlığın genişlənməsində dövlət başçılarının səfərlərinin və keçirilən görüşlərin böyük rol oynadığını diqqətə çatdırıb. Fövqəladə halların qarşısının alınması və nəticələrinin aradan qaldırılması istiqamətində də iki ölkə arasında sıx əməkdaşlığın mövcudluğunu vurğulayan K. Heydərov gələcəkdə də sözügedən sahədə qarşılıqlı fəaliyyətin davam etdiriləcəyinə əmin olduğunu bildirib.
Öz növbəsində, İran İslam Respublikasının iqtisadi işlər və maliyyə naziri Məsud Kərbasian təbii fəlakətlərlə üzləşdikləri zaman Azərbaycan tərəfindən göstərilən yardımları böyük minnətdarlıq hissi ilə xatırladıqlarını bildirib, qardaş köməyinə görə təşəkkür edib. İranlı nazir iki ölkə arasında iqtisadi əməkdaşlığın yüksək səviyyəsindən söz açıb, bu münasibətlərin daha da inkişaf etdiriləcəyinə ümidvar olduğunu bildirib.
Görüşdə qarşılıqlı maraq doğuran digər məsələlərə dair fikir mübadiləsi aparılıb.
A.S.
www.oxu.az
"
"Aİ komissarı: Biz münaqişələri bəyannamələrlə həll edə bilmərikAvropa İttifaqının üzv ölkələri noyabrda Brüsseldə keçiriləcək “Şərq tərəfdaşlığı” sammitinin yekun bəyannaməsinin layihəsini razılaşdırıblar.
Oxu.Az-ın APA-ya istinadla məlumatına görə, bunu Aİ-nin genişlənmə və qonşuluq siyasəti üzrə komissarı Yohannes Han ötən sammitin bəyannaməsində ölkələrin ərazi bütövlüyü ilə bağlı ikili yanaşmanın nümayiş etdirilməsinə və bu bəyannamədə də eyni mövqenin əksini tapıb-tapmayacağı barədə suala cavabında deyib.
Y.Han bildirib ki, hazırda “Şərq tərəfdaşlığı”nın iştirakçısı olan 6 ölkə ilə bəyannamə mətni barədə müzakirə aparılır: “Mən ümid edirəm ki, noyabrın ortalarına qədər razılıq əldə olunacaq və bu razılıq tədbirin özündə də davam edəcək. Çünki keçən dəfə sammitin iflasına yaxın olan çox çətin bir vəziyyət yarandı. Bu dəfə biz bundan çəkinməliyik. Hər kəs problemləri bilir və bu məsələ ötən sammitdən bu yana dəyişməyib. Hətta daha əvvəlki sammitdən ötən sammitə kimi də dəyişməmişdi. Biz bu kimi problem və münaqişələri bəyannamələrlə həll edə bilmərik. Mənim məsləhətim hər zaman qarşıdurma yaradacaq dildən çəkinmək və konkret nəticə verəcək məsələlərə köklənməkdir. Bu, insanların da fundamental marağındadır. Mən ümid edirəm ki, biz razılığa gələ biləcəyik. Hər kəs bu dəfə eyni hadisənin baş verməməsi üçün keçən sammitdən dərs götürməlidir”.
A.S.
www.oxu.az
"
"Prezident “Azərsu”ya 15 milyon manat ayırdıPrezident İlham Əliyev “İstehlakçıların suölçən cihazlarla təmin edilməsi ilə bağlı əlavə tədbirlər haqqında” sərəncam izmalayıb.
Oxu.Az-ın məlumatına görə, sərəncamda bildirilir ki, Azərbaycan Respublikası regionlarının davamlı inkişafı, əhalinin sağlamlığının qorunması və layiqli həyat səviyyəsinin təmin edilməsi istiqamətində sistemli və məqsədyönlü tədbirlər həyata keçirilir. Bu baxımdan əhaliyə verilən içməli suyun keyfiyyətinin yaxşılaşdırılması daim dövlətin prioritetləri sırasındadır və bu sahədə müntəzəm işlər görülməkdədir. Son illər qəbul olunmuş dövlət proqramlarının uğurla icrası nəticəsində regionların içməli su təchizatı və kanalizasiya infrastrukturu müasir tələblərə uyğun olaraq yenidən qurulmuş, sakinlərin içməli su ilə fasiləsiz təminatı sahəsində mühüm nailiyyətlər əldə edilmişdir.
İstehlakçılara göstərilən xidmətlərin keyfiyyətini artırmaq, əhalinin sağlamlığının və təhlükəsizliyinin qorunmasının başlıca meyarlarından biri olan dövlət standartlarına uyğun keyfiyyətli içməli suyun fasiləsizliyini təmin etmək, habelə istehlak edilən suyun uçotunu dəqiq aparmaq və itkilərin qarşısını almaq məqsədilə müvafiq suölçən cihazların quraşdırılması başlıca şərtdir.
Azərbaycan Respublikası Konstitusiyasının 109-cu maddəsinin 32-ci bəndini rəhbər tutaraq, istehlakçılara suölçən cihazların quraşdırılması istiqamətində həyata keçirilən işləri davam etdirmək məqsədilə qərara alıram:
1. Əhali qrupu istehlakçılarının suölçən cihazlarla təmin edilməsi üçün “Azərbaycan Respublikasının 2017-ci il dövlət büdcəsi haqqında” Azərbaycan Respublikası Qanununun tətbiqi barədə” Azərbaycan Respublikası Prezidentinin 2016-cı il 27 dekabr tarixli 1180 nömrəli Fərmanının 1.14.3.3.9-cu yarımbəndində nəzərdə tutulmuş vəsaitdən “Azərsu” Açıq Səhmdar Cəmiyyətinə 15,0 (on beş) milyon manat ayrılsın.
2. Azərbaycan Respublikasının Maliyyə Nazirliyi bu Sərəncamın 1-ci hissəsində nəzərdə tutulan məbləğdə maliyyələşməni təmin etsin.
3. Azərbaycan Respublikasının Nazirlər Kabineti bu Sərəncamdan irəli gələn məsələləri həll etsin.
A.S.
www.oxu.az
 
"
"Parisdə AŞPA-nın seminarı keçiriləcəkOktyabrın 27-də Parisdə AŞPA-nın Sosial Komitəsinin Avropa Sosial Xartiyası üzrə alt Komitəsinin parlament seminarı keçiriləcək. 
Oxu.Az xəbər verir ki, Milli Məclisin mətbuat xidmətindən APA-ya verilən məlumata görə, tədbirdə Milli Məclisin deputatları - Avropa Sosial Xartiyası üzrə alt Komitənin sədri Sevinc Fətəliyeva, Əmək və sosial siyasət komitəsinin sədri Hadi Rəcəbli və İlham Məmmədov iştirak edəcəklər.  
“İş, təlim və şans bərabərliyi inteqrasiyaya və bütün fəaliyyətlərə təminat verir” mövzusuna həsr olunmuş parlament seminarında “İş həyatında tələblər və sosial hüquqların uzlaşdırılmasında hökumətin, parlament üzvlərinin və özəl sektorun rolu”, “Avropada Sosial həyata uyğunlaşma sahəsində miqrantlar, fiziki qüsurlu şəxslər və milli azlıqlar üçün şans bərabərliyi” barədə fikir mübadiləsi aparılacaq.
Səfər oktyabrın 29-da başa çatacaq.
N.O.
www.oxu.az
"
"Novruz Məmmədov “Euronews”u ittiham etdi“Euronews” bir neçə gün bundan öncə Myanmada baş verən hadisələri müasir zamanın ən böyük qaçqın böhranı adlandırıb. Bu, çox yaxşıdır və düzdür”.
Oxu.Az-ın məlumatına görə, bunu Azərbaycan prezidentinin xarici siyasət məsələləri üzrə köməkçisi-şöbə müdiri Novruz Məmmədov özünün “Facebook” səhifəsində yazıb.
“Amma Avropada özünü ən çox baxılan, tarazlı, neytral, müstəqil və ədalətli hesab edən telekanal Azərbaycanda ötən əsrin 80-ci illərinin sonu və 90-cı illərinin əvvəllərində baş vermiş qaçqın böhranı (bir milyondan artıq insan) haqda bir dəfə də olsun, fikir söyləməyib”, - deyə o vurğulayıb. 
E.Ə.
www.oxu.az
"
"Səfir: Deputatların Qarabağa səfəri Meksika hökumətinin mövqeyini əks etdirmir“Meksika qanunverici hakimiyyətinin üzvlərinin Dağlıq Qarabağa səfəri müstəqil şəkildə həyata keçirilib və onların bu addımı Meksika hökumətinin rəsmi mövqeyini əks etdirmir”. 
Bunu Meksika Birləşmiş Ştatlarının Azərbaycandakı səfiri Xuan Rodriqo Labardini Flores Oxu.Az-a açıqlamasında deyib.
Səfir bildirib ki, Meksika hökuməti qeyd olunan səfər barəsində əvvəlcədən xəbər almayıb.
“Əlbəttə ki, Meksika hökuməti münaqişənin sülh yolu ilə, tərəflər arasında danışıqlar vasitəsilə həll olunmasını dəstəkləyir. Biz Azərbaycan və Ermənistanı ATƏT-in Minsk qrupunun həmsədrləri vasitəsilə münaqişənin həll olunmasına çağırırıq.  Meksika hökuməti bu münaqişənin beynəlxalq hüquq çərçivəsində həll olunmasını dəstəkləyir. Biz istəyirik ki, BMT-nin Təhlükəsizlik Şurasının müvafiq 4 qətnamələri icra olunsun. Bu qətnamələr özlərində münaqişə zonasında atəşkəsə riayət olunmasını, Azərbaycanın ərazi bütövlüyü və suverenliyinə hörməti əks etdirir və biz də bunun tərəfindəyik”, - deyə Flores bildirib.
Səfir qeyd edib ki, Meksika hökuməti deputatların qanunsuz səfəri ilə bağlı məsələləri nəzarətə götürüb və araşdıracaq.
Xatırladaq ki, Meksika parlamentində Ermənistanla dostluq qrupunun rəhbəri Cuata Dominqez Blanca Marqarita, həmin qrupun üzvü Garcia Bravo Maria Cristina Teresa və onları müşayiət edən digər şəxsin Azərbaycanın Ermənistan silahlı qüvvələri tərəfindən işğal olunmuş ərazilərinə qanunsuz səfər ediblər. Hazırda Azərbaycan XİN-də məsələ ilə bağlı araşdırma aparılır.
N.О.
www.oxu.az
"
"Rusiya XİN Azərbaycan və Ermənistana çağırış etdi""Azərbaycan və Ermənistan prezidentlərinin Cenevrə görüşündə danışıqlar prosesini intensivləşdirmək üçün tədbirlər görmək və təmas xətti boyunca gərginliyi azaltmaq üçün əlavə addımlar atmağa dair razılaşmasını alqışlayırıq"".
Oxu.Az-ın APA-nın Moskva müxbirinə istinadən verdiyi məlumata görə, bunu Rusiya Xarici İşlər Nazirliyinin rəsmi nümayəndəsi Mariya Zaxarova bu gün keçirdiyi brifinqdə bildirib.
O qeyd dib ki, Rusiya ATƏT-in Minsk qrupunun Dağlıq Qarabağ münaqişəsinin həlli istiqamətində səylərini dəstəkləyir: ""Hazırda həmsədrlər Azərbaycan və Ermənistan XİN başçılarının görüşü üzərində işləyir. Təəssüflər olsun ki, münaqişə zonasında vəziyyət mürəkkəb olaraq qalır. Bakı və İrəvanı razılaşdırılmamış məsələlərin düyününün açılmasına konstruktiv yanaşmağa çağırırıq"".
N.O.
www.oxu.az
"
"AİB: Bizə zəngin, stabil “Şərq tərəfdaşlığı” ölkələri lazımdır“Avropa İnvestisiya Bankı “Şərq tərəfdaşlığı” ölkələrində, Lvovdan Bakıya kimi, infrastruktur və ətraf mühit layihələrinə dəstək verir”. 
Oxu.Az-ın APA-ya istinadən məlumatına görə, bu sözləri Avropa İnvestisiya Bankının vitse-prezidenti Vazil Hudak Tallində “Şərq tərəfdaşlığı” ölkələrinin biznes forumunda deyib. O bildirib ki, Avropa İnvestisiya Bankı “Şərq tərəfdaşlığı” ölkələrindəki layihələrə indiyə kimi 8 milyard avro həcmində dəstək verib: “Bu, böyük rəqəmdir. Bizim fəaliyyətimizin bir hissəsi rəqəmli iqtisadiyyatın dəstəklənməsinə yönəlib. Biz istəyirik ki, “Şərq tərəfdaşlığı” ölkələrinin gənc insanları öz ölkələrində qalsınlar və biznes üçün cəlbedici olan ABŞ və ya digər ölkələrə getməsinlər. Bizə zəngin, stabil “Şərq tərəfdaşlığı” ölkələri lazımdır”. 
Tədbirdə çıxış edən Avropa İttifaqının genişlənmə və qonşuluq siyasəti üzrə komissarı Yohannes Han bildirib ki, “Şərq tərəfdaşlığı” ölkələrində iqtisadiyyatın dəstəklənməsi çox vacibdir və bunun üçün ilk növbədə siyasi və iqtisadi mühit olmalı, müstəqil məhkəmə və bank sistemi formalaşmalıdır: “Bu, ölkəyə investorların cəlb olunmasına və yeni iş yerlərinin açılmasına şərait yaradar”. 
Y. Han bu istiqamətdə inkişafın olduğunu söyləyərək, Gürcüstan və Belarusun bu ilin əsas islahatçı ölkələri sırasında olduğunu əlavə edib. 
N.О.
www.oxu.az
"
"Azərbaycanın keçmiş prezidentlərinin təminat xərcləri artırılırNövbəti il dövlət büdcəsində Azərbaycan Respublikasının keçmiş prezidentlərinin və onların ailə üzvlərinin təminat xərclərinin artırılacağı gözlənilir.
Oxu.Az-ın Report-a istinadən xəbərinə görə, bu, 2018-ci il dövlət büdcəsi layihəsində əks olunub.
Gələn il üçün nəzərdə tutulan vəsait 304 min 891 manatdır. Bu, 2017-ci ildəkindən 1873 manat çoxdur.
Qeyd edək ki, bu il üçün qeyd olunan sahəyə 303 min 18 manat vəsait ayrılıb.
N.О.
www.oxu.az
"
"Hikmət Hacıyev ""CNN"" aparıcısı ilə bağlı ABŞ mediasına danışdıXİN-nin mətbuat xidmətinin rəhbəri Hikmət Hacıyev ""CNN""-də veriliş aparan Antoni Bourdaynin Azərbaycanın işğal olunmuş ərazilərinə qanunsuz səfəri və oradan mətbəx haqqında veriliş hazırlaması ilə əlaqədar ABŞ-ın məşhur “Buzzfeednews” media orqanına müsahibə verib.
Bu barədə Oxu.Az-a Azərbaycan XİN-nin mətbuat xidmətindən məlumat verilib.
Müsahibəsində Hikmət Hacıyev Azərbaycanın ərazi bütövlüyü və suverenliyi, eləcə də, qanunlarını pozduğu üçün Antoni Bourdaynin adının arzuolunmaz şəxslər siyahısına daxil ediyildiyini bildirib. 
“Biz təəssüf edirik ki, Antoni Bourdayn Ermənistan tərəfindən Azərbaycan ərazilərinin işğalına bəraət qazandırılması və bu işğalın pərdələnməsində propaqanda alətinə çevrilib. İşğal altında olan ərazilərdən mətbəx mövzusunda şou proqram hazırlamaq zorla öz torpaqlarından didərgin düşmüş bir milyondan artıq azərbaycanlı qaçqın və məcburi köçkünə qarşı hörmətsizlikdir”, - deyə XİN sözçüsü bildirib.
Həmçinin, H.Hacıyevin ""Twitter"" profilində qoyduğu statusa istinadən müsahibədə yazılıb: “Etnik təmizləməyə məruz qalmış ərazilərdən şou proqram hazırlamaq utancverici və qeyri-mənəvi hərəkətdir. Bu dayandırılmalıdır”.














N.O.
www.oxu.az
"
"Azərbaycan və Ermənistan XİN rəhbərlərinin görüşü hazırlanırHazırda ATƏT-in Minsk qrupunun həmsədrləri Azərbaycan və Ermənistan xarici işlər nazirlərinin görüşünü hazırlayırlar.
Oxu.Az-ın APA-ya istinadən istinadən verdiyi xəbərə görə, bunu amerikalı həmsədr Endryu Şeffer bəyan edib.
“Ermənistan və Azərbaycan prezidentlərinin oktyabrın 16-da Cenevrədə keçirilən görüşü, onların Dağlıq Qarabağ münaqişəsinin sülh yolu ilə nizamlanması istiqamətində ATƏT-in Minsk qrupu ilə konstruktiv işə hazır olmaları müsbət işarədir”, deyə E.Şeffer qeyd edib.
Onun sözlərinə görə, ABŞ həmsədr ölkə olaraq Minsk prosesinə sadiq olaraq qalır: “ABŞ tərəfləri atəşkəs rejiminə hörmət etməyə və danışıqları ən yüksək səviyyədə davam etdirməyə çağırır. Həmsədrlər yaxın həftələrdə gözlənilən görüşün tarixini aydınlaşdırmaq üçün Ermənistan və Azərbaycan xarici işlər nazirləri ilə təmasdadırlar”. 
S.B.
www.oxu.az
"
"Nazirlər Kabinetində qaçqınlarla bağlı iclas keçirilibNazirlər Kabinetində ölkənin mövcud qanunvericiliyində (“Qaçqınların və məcburi köçkünlərin (ölkə daxilində köçürülmüş şəxslərin) statusu haqqında” Azərbaycan Respublikasının Qanununa) “əlavə himayə” anlayışının daxil edilməsi təşəbbüsü üzrə görülmüş işlər və nəzərdə tutulan tədbirlərin müzakirəsi ilə bağlı iclas keçirilib.
Oxu.Az Report-a istinadan xəbər verir ki, Baş nazirin müavini, Qaçqınların və Məcburi Köçkünlərin İşləri üzrə Dövlət Komitəsinin sədri Əli Həsənov iclasın gündəliyi barədə məlumat verərək deyib: “BMT-nin Qaçqınlar üzrə Ali Komissarının Azərbaycandakı nümayəndəsi Furio de Angelis Azərbaycan hökumətinə iki məsələ ilə bağlı müraciət edib. Birinci məsələ üzrə “Azərbaycan Respublikasında qaçqın statusu almış şəxslərə verilən Qaçqın vəsiqəsinin və Yol sənədinin təsvirinin, spesifikasiyasının və nümunəsinin təsdiq edilməsi haqqında” Azərbaycan Respublikası Prezidentinin Fərmanı”nın layihəsinin hazırlanaraq aidiyyəti üzrə təqdim edilməsi nəzərdə tutulur. Bu məsələ demək olar ki, bütün aidiyyəti dövlət orqanları ilə razılaşdırılıb. İkinci məsələ isə BMT-nin Qaçqınların Statusuna dair 1951-ci il Konvensiyası və 1967-ci il Protokolunda qaçqın anlayışı üçün qoyulan meyarlara uyğun gəlməyən, lakin fundamental insan huquq və azadlıqlarının qorunması baxımından beynəlxalq himayəyə ehtiyacı olan şəxslər üçün sığınacaq təmin etməklə xüsusi statusun – “əlavə himayə”nin verilməsidir. “Qaçqınların və məcburi köçkünlərin (ölkə daxilində köçürülmüş şəxslərin) statusu haqqında” Azərbaycan Respublikasının Qanunu var. Bu sənəd qeyd edilən beynəlxalq konvensiyaya uyğun olaraq 1999-cu ildə hazırlanıb. Bu gün həmin qanunda dəyişiklik edilməsi barədə layihəni müzakirə edəcəyik. Bu məsələ aidiyyəti qurumlarla müzakirə olunur. Həmçinin BMT-nin Qaçqınlar üzrə Ali Komissarlığına növbəti ildə ödəniləcək ianə məbləğinin artırılması məsələsinə baxılır”.
BMT-nin Qaçqınlar üzrə Ali Komissarının Azərbaycandakı nümayəndəsi Furio de Angelis çıxış edərək Azərbaycan Hökumətinə BMT-nin Qaçqınlar üzrə Ali Komissarlığına illik ianənin artırılması ilə bağlı təşəbbüsə görə təşəkkürünü bildirib. O deyib ki, Azərbaycanın qaçqınların statusu haqqında 1951-ci il tarixli Konvensiyaya qoşulması və “Qaçqınların və məcburi köçkünlərin (ölkə daxilində köçürülmüş şəxslərin) statusu haqqında” Azərbaycan Respublikasının Qanununun bu Konvensiyaya uyğun olaraq hazırlanması yüksək qiymətləndirilir. BMT nümayəndəsi qeyd edib ki, hazırda Azərbaycanda qaçqın statusu almış 63 nəfər var və onlar müvafiq qanuna əsasən “qaçqın” statusu alıblar.
Eyni zamanda, BMT QAK-ın Azərbaycandakı nümayəndəliyi təşkilata BMT-nin Baş Assambleyası tərəfindən verilmiş mandat əsasında bundan dəfələrlə çox şəxsə beynəlxalq himayəyə ehtiyacı olduqları üçün “qaçqın” statusu verib. Hökumət tərəfindən tanınmış qaçqınlarla birlikdə hazırda sayı 1108 nəfər olan bu şəxslər öz ölkələrini müharibə, geniş yayılmış zorakılıq, insan hüquqlarının kütləvi şəkildə pozulması və digər bu kimi səbəblərdən tərk edərək Azərbaycana gəliblər. Azərbaycan hökuməti BMT QAK tərəfindən bu şəxslərə verilən sənədləri tanıyaraq onların ölkədə olmalarına dözümlülüklə yanaşıb. BMT QAK bu faktı minnətdarlıqla qiymətləndirməklə yanaşı, həmin kateqoriyadan olan şəxslərin sosial xidmətlərə, əmək bazarına, mülki və iqtisadi münasibətlərə daxil olmasının asanlaşdırılmasının əhəmiyyətini vurğulayıb. İnsan hüquqlarının müdafiəsi üzrə Azərbaycan Respublikasının qoşulduğu bir çox konvensiyalar və beynəlxalq sənədlər “əlavə himayə” anlayışının qanunvericiliyə daxil edilməsini və bu insanların Azərbaycanda mövcudluğunu leqallaşdırmağı tələb edir. “Əlavə himayə” anlayışının qanunvericiliyə daxil edilməsi ilə bu məsələ öz həllini tapacaq və BMT-nin Qaçqınların Statusuna dair 1951-ci il Konvensiyası və 1967-ci il Protokolundan irəli gələn öhdəliklərin icrası olaraq Azərbaycan da bu kateqoriya insanların beynəlxalq himayəsini müvafiq standartlara uyğun şəkildə həyata keçirəcək.
Yol sənədindən danışan Furio de Angelis bildirib ki, bu sənəd qaçqınlara mənşə ölkələri istisna olmaqla, bütün ölkələrə səfər etmək üçün viza almaq hüququ verir. Qaçqınlara verilən vəsiqənin təsviri və spesifikasiyasına gəldikdə isə, bu sənədin tövsiyə olunan formada hazırlanması onların cəmiyyətə, ölkə iqtisadiyyatına daha çox töhfə verə bilməsinə, həmçinin öz ehtiyaclarını təmin etmələrinə kömək göstərərdi.
Sonra Dövlət Miqrasiya Xidmətinin rəis müavini Pərviz Musayev çıxış edərək yol sənədinin və qaçqın vəsiqəsinin “qaçqın” statusu almış şəxslərə verilməsinin əhəmiyyətindən danışıb. Həmçinin “Əlavə himayə” ilə bağlı qanunvericiliyə dəyişiklik edilməsinin Azərbaycan Hökumətinin BMT-nin Qaçqınların Statusuna dair 1951-ci il Konvensiyası və 1967-ci il Protokolundan irəli gələn öhdəliklərinin icrası baxımından əhəmiyyətini, məsələyə baxılarkən isə dövlət maraqlarının qorunmasının nəzərə alınmasını vurğulayıb.
Maliyyə nazirinin birinci müavini İlqar Fəti-zadə, əmək və əhalinin sosial müdafiəsi nazirinin müavini İlqar Rəhimov, Xarici İşlər Nazirliyinin humanitar və sosial məsələlər idarəsinin rəis müavini Seymur Mərdəliyev mövzu ətrafında çıxış ediblər.
İclasa yekun vuran Baş nazirin müavini Əli Həsənov diqqətə çatdırıb ki, Prezident İlham Əliyevin çox ciddi səyləri nəticəsində Azərbaycan qısa müddət ərzində dünya ölkələri üçün nümunəyə çevrilib. “Bunu biz demirik. Bütün dünya ölkələri deyir ki, Azərbaycan bütün istiqamətlərdə, istər qaçqınlar və məcburi köçkünlər üçün yaradılan hüquqi baza və şəraitə, istər iqtisadi, istərsə də humanitar sahənin inkişafında dünya ölkələri üçün nümunədir. Bu, ulu öndər Heydər Əliyevdən başlayaraq bu işləri çox uğurla davam etdirən Prezident İlham Əliyevin və Birinci vitse-prezident Mehriban xanım Əliyevanın gördükləri işlərin nəticəsidir. Bu gün beynəlxalq aləmdə Azərbaycana çox böyük hörmətlə yanaşırlar. Bunun da səbəbi təbii ki, dövlət başçısının və Birinci vitse-prezidentin dünyada tutduqları mövqedir, ölkəmizdə yaratdıqları şəraitdir”, - deyə Əli Həsənov əlavə edib.
Baş nazirin müavini 2017-ci ilin oktyabrında Cenevrədə BMT-nin Qaçqınlar üzrə Ali Komissarlığının İcraiyyə Komitəsinin 68-ci sessiyasında iştirakını və səfər çərçivəsində BMT-nin Cenevrə bölməsinin rəhbəri Mixael Möller ilə keçirilən görüşü xatırladıb. Qeyd edib ki, M.Möller Azərbaycanın BMT-nin ən fəal üzvlərindən biri olduğunu, ölkəmizin sürətli inkişafının, sosial-iqtisadi məsələlərin həllindəki qərarlarının bir çox ölkələr üçün örnək olduğunu vurğulayıb. “Mixael Möllerə Azərbaycanda qaçqın və məcburi köçkünlərin həyat şəraitinin yaxşılaşdırılması, ölkənin hərtərəfli inkişafı istiqamətində görülən işlər barədə məlumat verdim. O dedi ki, biz dünyaya adətən BMT nümunələrini yayırıq. Ancaq bu gün Azərbaycan dövlətinin gördüyü işlər barədə eşidəndən sonra hesab edirəm ki, biz Azərbaycan dövlətinin qaçqın və məcburi köçkünlərin problemlərinin həlli, iqtisadiyyatın inkişafı ilə bağlı gördüyü işləri dünya ölkələrinə yaymalıyıq”, - deyə Əli Həsənov əlavə edib.
İclasda Nazirlər Kabineti Aparatının və digər aidiyyəti dövlət orqanlarının nümayəndələri də iştirak ediblər.
www.oxu.az
"
"İlham Əliyev avstriyalı həmkarına məktub göndəribAzərbaycan prezidenti İlham Əliyev avstriyalı həmkarı Aleksander Van der Belleni ölkəsinin milli bayramı münasibəti ilə təbrik edib.
 
Oxu.Az-ın məlumatına görə, dövlət başçısının məktubunda deyilir:
 
“Avstriya Respublikasının milli bayramı münasibətilə Sizə və xalqınıza öz adımdan və Azərbaycan xalqı adından ən səmimi təbriklərimi yetirirəm. Bu xoş gündə Sizə möhkəm cansağlığı, işlərinizdə uğurlar, dost Avstriya xalqına daim sülh və firavanlıq arzulayıram”.
www.oxu.az
"
"Goranboyda yol tikintisinə 5,7 milyon manat ayrılıbPrezident İlham Əliyev Goranboy rayonunun Dəliməmmədli-Muzdurlar-Qırıqlı avtomobil yolunun tikintisi ilə bağlı tədbirlər haqqında sərəncam imzalayıb. 
Oxu.Az-ın məlumatına görə, sərəncamla on beş min nəfər əhalinin yaşadığı 15 yaşayış məntəqəsini birləşdirən Dəliməmmədli-Muzdurlar-Qırıqlı avtomobil yolunun tikintisi məqsədi ilə Azərbaycan Respublikasının 2017-ci il dövlət büdcəsinin dövlət əsaslı vəsait qoyuluşu xərclərinin bölgüsündə avtomobil yollarının tikintisi və yenidən qurulması üçün nəzərdə tutulmuş vəsaitin 5,7 milyon manatı “Azəravtoyol” Açıq Səhmdar Cəmiyyətinə ayrılıb.
Maliyyə Nazirliyinə bu sərəncamda nəzərdə tutulan məbləğdə maliyyələşməni təmin etmək, Nazirlər Kabinetinə sərəncamdan irəli gələn məsələləri həll etmək tapşırılıb.
www.oxu.az
"
"Nümayəndəlik institutunun ləğvinə dair dəyişiklik MM-in gündəliyindəMilli Məclisin noyabrın 31-də keçiriləcək iclasının gündəliyinə 3 məsələ əlavə olunub.
Oxu.Az-ın APA-ya istinadən məlumatına görə, bunlar Mülki Prosessual, İnzibati Prosessual məcəllələrə və ""Vəkillər və vəkillik fəaliyyəti haqqında"" qanuna dəyişikliklərdir. Hər üç sənədə təklif olunan dəyişiklik nümayəndələrin fəaliyyətinin qadağan olunması ilə bağlı məsələdir.
Bununla da, iclasın gündəliyindəki məsələlərin sayı 38-ə çatıb.
Qeyd edək ki, hər üç sənədə nəzərdə tutulan eyni dəyişiklik parlamentin oktyabrın 20-də keçirilən plenar iclasının gündəliyindən çıxarılmışdı. Spiker Oqtay Əsədov buna səbəb olaraq layihələrin müzakirəyə hazır olmadığını bildirmişdi.
İclasdan bir neçə gün sonra isə məsələnin müzakirəsinin MM-in yaz sessiyasına qədər təxirə salındığı açıqlanmışdı.
Ali Məhkəmənin sədri tərəfindən oktyabrın 6-da Mülki Prosessual və İnzibati Xətalar məcəllələrinə, ""Vəkillər və vəkillik fəaliyyəti haqqında"" qanuna dəyişikliklər barədə qanun layihələri təqdim edilib. Dəyişikliklərdə mülki və inzibati məhkəmə proseslərində nümayəndələrin iştirakına qadağa qoyulması, bu prosesdə yalnız Vəkillər Kollegiyanın üzvlərinin iştirakı təklif olunur.
N.O.
www.oxu.az
"
"Prezident Administrasiyasına ayrılacaq vəsaitin məbləği artırılırNövbəti il Azərbaycan Prezident Administrasiyasına (PA) 91 milyon 600 min 477 manat vəsait ayrılacağı gözlənilir.
Oxu.Az-ın Report-a istinadən xəbərinə görə, bu, 2018-ci il dövlət büdcəsi layihəsində əksini tapıb.
Bu, 2017-ci ildə ayrılan məbləğdən 16 milyon 2 min 931 manat çoxdur.
Xatırladaq ki, builki dövlət büdcəsində PA-ya 75 milyon 597 min 546 manat ayrılıb.
N.O.
www.oxu.az
"
"Pakistanlı general: Ermənistan Azərbaycan torpaqlarını azad etməlidir - FOTOPakistan Dağlıq Qarabağ münaqişəsi ilə bağlı daim Azərbaycanın haqlı mövqeyini dəstəkləyib və bundan sonra da dəstəkləyəcək.
Оxu.Az Azvision.az-a istinadən xəbər verir ki, bu sözləri Pakistan ordusunun ehtiyatda olan general-leytenantı Tariq Xan bildirib.
Generalın sözlərinə görə, Ermənistan işğal olunan Azərbaycan torpaqlarını azad etməli və münaqişə zonasından öz qoşunlarını çıxarmalıdır.
“Dünya birliyi Yerevanın BMT Təhlükəsizlik Şurasının qətnamələrinə əməl etməsi üçün Ermənistana təzyiq etməlidir. Qarabağ məsələsində Pakistan həmişə Azərbaycanın yanında olmalıdır”, - deyə pakistanlı general bildirib.
İslamabad və Bakı arasında hərbi-texniki əməkdaşlıqdan danışan Tariq Xan qeyd edib ki, ölkələr arasında hərbi sahə daxil olmaqla, bir sıra sahələrdə əməkdaşlıq üçün böyük potensial var: “İslamabad Bakıya təlim təyyarələri, qırıclar, tanklar, atıcı silahlar, pilotsuz uçuş aparatları və digər texnika cəlb edə bilər. Ölkələrimiz arasında hərbi əməkdaşlığın dərinləşməsi sevindirici haldır”.
N.H.
www.oxu.az
"
"Türkiyədə yeni partiya iclasında ""Qarabağ""a dəstək - VİDEO + FOTOTürkiyənin tanınmış xanım siyasətçisi Meral Akşenerin yaratdığı yeni partiyanın toplantısında Azərbaycan bayraqları dalğalandırılıb, “Qarabağ” klubuna mesaj göndərilib. 
Оxu.Az BAKU.WS-a istinadən xəbər verir ki, toplantı iştirakçıları A4 formatlı vərəqlərə “Qarabağ” yazaraq kluba dəstək veriblər. 
Bundan başqa, toplantı salonunda Azərbaycan bayraqları dalğalandırılıb. 
Qeyd edək ki, Avropa mətbuatı Meral Akşeneri “Türkiyənin dəmir ledisi” adlandırır.









N.H.
www.oxu.az
"
"İlham Əliyev Çin liderinə məktub göndərdiAzərbaycan prezidenti İlham Əliyev Çin Xalq Respublikasının sədri, Çin Kommunist Partiyası Mərkəzi Komitəsinin baş katibi Si Cinpinə məktub göndərib.
Oxu.Az-ın məlumatına görə, məktubda deyilir:
“Çin Kommunist Partiyasının XIX Qurultayının uğurla başa çatması, Çin Kommunist Partiyası Mərkəzi Komitəsinin Baş katibi vəzifəsinə yenidən seçilməyiniz münasibətilə Sizi və rəhbərlik etdiyiniz partiyanın bütün üzvlərini şəxsən öz adımdan və Yeni Azərbaycan Partiyasının üzvləri adından səmimi qəlbdən təbrik edirəm. Ölkənizin ictimai-siyasi həyatında tarixi hadisə olan XIX Qurultay Çin Kommunist Partiyasının yeniləşməsi, onun gələcək fəaliyyətinin əsas istiqamətlərinin müəyyənləşməsi, bütövlükdə xalqınızın rifahı, ölkənizin sosial-iqtisadi inkişafı, eləcə də xarici siyasət xətti ilə bağlı irəli sürdüyünüz yeni konsepsiyanın qəbul olunması kimi mühüm qərarlar ilə əlamətdar olub.
Məmnunluq hissi ilə qeyd etmək istərdim ki, Azərbaycan Respublikası ilə Çin Xalq Respublikasını xoş ənənələrə malik dostluq və əməkdaşlıq münasibətləri birləşdirir. Bu gün ölkələrimizin aparıcı siyasi qüvvələri kimi Yeni Azərbaycan Partiyası ilə Çin Kommunist Partiyası arasındakı fəal dialoq eyni zamanda xalqlarımız arasında dostluq və qarşılıqlı anlaşmanın möhkəmlənməsinə, bütün sahələrdə əməkdaşlığımızın dərinləşməsinə və bütövlükdə Azərbaycan-Çin münasibətlərinin inkişafına mühüm töhfələr verir.
Əminəm ki, dərin tarixi kökləri olan Azərbaycan-Çin əlaqələrinin daha da genişləndirilməsi, istər ikitərəfli qaydada, istərsə də beynəlxalq qurumlar və layihələr çərçivəsində qarşılıqlı etimad və dəstəyə əsaslanan əməkdaşlığımızın müvəffəqiyyətlə davam etdirilməsi yolunda bundan sonra da birgə səylər göstərəcəyik. Bu əlamətdar gündə Sizə və Çin Kommunist Partiyasının bütün üzvlərinə bir daha təbriklərimi və ən xoş arzularımı yetirir, dost Çin xalqına daim əmin-amanlıq və firavanlıq diləyirəm”.
A.M.
www.oxu.az
 
"
"Əli Həsənovun Xocalı soyqırımı haqqında elmi məqaləsi ""Science and world"" jurnalında - FOTORusiyada çap olunan nüfuzlu “Science and world” jurnalında Azərbaycan Prezidentinin ictimai-siyasi məsələlər üzrə köməkçisi Əli Həsənovun “Xocalı soyqırımı: Səbəbləri, nəticələri və beynəlxalq aləmdə tanınması” adlı elmi məqaləsi ingilis dilində dərc edilib.
Oxu.Az-ın məlumatına görə, məqalədə son iki əsrdə azərbaycanlılara qarşı erməni millətçiləri tərəfindən məqsədyönlü şəkildə həyata keçirilən etnik təmizləmə, soyqırımı və təcavüzkarlıq siyasəti geniş təhlil edilir.
Müəllif zəngin xarici mənbələrə və tarixi faktlara əsaslanan məqaləsində göstərir ki, son iki əsrdə xalqımıza qarşı erməni millətçiləri tərəfindən məqsədyönlü şəkildə həyata keçirilən etnik təmizləmə, soyqırımı və təcavüzkarlıq siyasəti Azərbaycan tarixinin faciələrlə, o cümlədən qanlı hadisələrlə dolu çox ağrılı mərhələlərini təşkil edir. Bu millətçi-şovinist siyasətin əsas məqsədi azərbaycanlıları öz tarixi torpaqlarından qovmaqla əzəli Azərbaycan ərazilərində ermənilərin uydurduqları “Böyük Ermənistan” dövləti yaratmaq olub.
Məqalədə hər dəfə Qarabağa dair ərazi iddialarının kənardan, məhz Ermənistanın təbliği, təhriki və təzyiqi ilə ortaya atılması diqqətə çatdırılır və göstərilir ki, XX əsrin 80-ci illərinin ikinci yarısında ermənilər özlərinin yaxın və uzaq xaricdəki himayədarlarının köməyi ilə “Böyük Ermənistan” ideyasını həyata keçirmək üçün yaranmış vəziyyətdən istifadə edərək yenidən Azərbaycanın Dağlıq Qarabağ bölgəsinə dair ərazi iddiaları irəli sürüblər. Nəticədə 1988-1993-cü illərdə monoetnik dövlət yaratmağa nail olan Ermənistan Respublikası Azərbaycana qarşı açıq-aşkar təcavüzkarlıq siyasəti yeridib, dinc sakinlər qətlə yetirilib, yaşayış məntəqələri dağıdılıb, talan edilib və yandırılıb.
Müəllif məqalədə XX əsrin 80-ci illərinin ikinci yarısından başlayaraq Ermənistanın Azərbaycana qarşı ərazi iddiaları və işğalçılıq siyasətini, o cümlədən 1988-1993-cü illərdə azərbaycanlılara qarşı etnik təmizləmə və soyqırımı siyasətini elmi mənbələrə əsasən araşdırır, xüsusilə XX əsrin so¬nun¬da ermənilərin Xocalıda törətdikləri soyqırımı aktını bütün insanlığa qarşı ən ağır cinayətlərdən biri kimi qiymətləndirir. Məqalədə 1992-ci il fevralın 26-da Ermənistan silahlı qüvvələri tərəfindən şəhərin işğalı zamanı həyata keçirilən cinayətlər, xüsusilə dinc əhaliyə qarşı törədilmiş vandalizm aktları xarici mənbələrə əsasən geniş təhlil edilir, Xocalı soyqırımı ermənilərin azərbaycanlılara qarşı məqsədyönlü şəkildə həyata keçirdiyi ən ağır cinayət kimi araşdırılır. Həmçinin Azərbaycanın Dağlıq Qarabağ bölgəsində bu strateji əhəmiyyətli ərazinin tarixinə nəzər salınır, Xocalı şəhərinin əhəmiyyətini artıran səbəblər göstərilir ki, bu da Dağlıq Qarabağda strateji əhəmiyyətli və əhalisi soyqırımına məruz qalmış ərazi haqqında daha ətraflı məlumat almaq istəyən xarici oxucuda geniş təsəvvür yaradır.
Məqalədə Xocalı soyqırımının dünyaya çatdırılması, ona siyasi-hüquqi qiymət verilməsi istiqamətində Azərbaycan dövlətinin gördüyü işlər, eləcə də Xocalı faciəsinin beynəlxalq aləmdə soyqırımı aktı kimi daha geniş tanınması məsələləri tədqiq edilir, bir sıra dövlətlər və beynəlxalq təşkilatlar tərəfindən qəbul edilmiş sənədlər araşdırılır. Xüsusilə, bu qırğını soyqırımı və insanlığa qarşı cinayət kimi tanıyan İslam Əməkdaşlıq Təşkilatının (İƏT) toplantılarında qəbul edilən sənədlər də ayrıca təhlil edilir.
Qeyd edilir ki, hazırda Xocalı həqiqətlərinin dünyaya çatdırılması və beynəlxalq aləmdə daha geniş yayılması, eləcə də qətliama obyektiv siyasi-hüquqi qiymət verilməsi istiqamətində atılan addımlar Heydər Əliyev Fondu tərəfindən uğurla davam etdirilir. Fondun bu istiqamətdə fəaliyyəti nəticəsində dünya ölkələri erməni işğalçılarının Xocalıda insanlığa sığmayan qətlləri haqqında daha geniş məlumatlandırılır.
Müəllif vurğulayır ki, beynəlxalq hüquqa görə, soyqırımı sülh və insanlıq əleyhinə yönələn əməldir və ən ağır cinayət hesab edilir. Bu barədə BMT Baş Məclisinin 1948-ci il 9 dekabr tarixli 260 (III) saylı qətnaməsi qəbul edilib və “Soyqırımı cinayətinin qarşısının alınması və cəzalandırılması haqqında” Konvensiyada soyqırımı cinayətinin hüquqi əsası təsbit olunub. Ermənistanın Azərbaycana qarşı təcavüzü zamanı həmin Konvensiyada təsbit olunmuş soyqırımı cinayətini təşkil edən bütün əməllər azərbaycanlılara qarşı tətbiq edilib. Müəllif diqqətə çatdırır ki, Xocalı soyqırımı dünya tarixində heç vaxt unudulmayan Xatın, Xirosima, Naqasaki, Sonqmi, Ruanda, Srebrenitsa və Holokost kimi dəhşətli soyqırımlarından heç də geri qalmır və adıçəkilən hadisələr dinc əhalinin soyqırımı olaraq bütün dünyada geniş əks-səda doğurub.
Professor Əli Həsənovun məqaləsinin nüfuzlu “Science and world” jurnalında dərc edilməsi təkcə müasir tariximizin ən qanlı səhifələrindən biri olan Xocalı soyqırımının öyrənilməsi və yaddaşlarda həkk olunması deyil, eləcə də Ermənistanın təcavüzkar siyasətinin dünyaya çatdırılması və ifşa olunması baxımından əhəmiyyətlidir.








N.O.
www.oxu.az
"
"Prezident seçkilərinə ayrılacaq vəsaitin məbləği açıqlandıAzərbaycanda 2018-ci ildə prezident seçkilərinin keçirilməsinə ayrılacaq vəsaitin məbləği məlum olub.
Oxu.Az-ın APA-ya istinadən məlumatına görə, Azərbaycan Respublikasının 2018-ci il dövlət büdcəsi layihəsində seçkilərin keçirilməsi üçün 55 136 429 manat vəsait ayrılması nəzərdə tutulur.
Qeyd edək ki, büdcə layihəsi Milli Məclisə təqdim olunub.
N.O.
www.oxu.az
"
"Məmmədyarov italiyalı həmkarı ilə danışıqlardaAzərbaycanın xarici işlər naziri Elmar Məmmədyarov İtaliyanın xarici işlər və beynəlxalq əməkdaşlıq naziri Angelino Alfano ilə görüşüb.
Xarici İşlər Nazirliyinin mətbuat xidmətindən Oxu.Az-a verilən məlumata görə, görüş Palermoda keçirilən ATƏT-in Aralıq Dənizi Konfransı çərçivəsində baş tutub. 
Görüşdə Azərbaycan və İtaliya arasında qarşılıqlı anlaşma, dostluq və dialoqa əsaslanan münasibətlərin yüksək səviyyəsindən məmnunluq ifadə edilib və əlaqələrin daha da dərinləşdirilməsi baxımından yüksək səviyyəli qarşılıqlı səfərlərin əhəmiyyəti vurğulanıb.
İtaliyanın xarici işlər və beynəlxalq əməkdaşlıq naziri Angelino Alfano Elmar Məmmədyarovun konfransda iştirakını yüksək qiymətləndirib və buna görə təşəkkür edib. O, Azərbaycanı İtaliyanın etibarlı tərəfdaşı adlandırıb, həmçinin, dünyəvi və mötədil ölkə olan Azərbaycanla əməkdaşlığa xüsusi önəm verdiklərini deyib.
İki ölkə arasında strateji tərəfdaşlıq əlaqələrinin mövcudluğunu qeyd edən Elmar Məmmədyarov İtaliyanın Azərbaycanın Avropa İttifaqında ən mühüm tərəfdaşlarından olduğunu diqqətə çatdırıb.
Nazirlər iki ölkə arasında enerji sahəsində əməkdaşlıq, Cənub Qaz Dəhlizi və bu xüsusda TANAP və TAP layihələrinin strateji əhəmiyyətini qeyd ediblər. İtaliya xarici işlər naziri ölkəsinin qaz təchizatının şaxələndirilməsi və enerji təhlükəsizliyinin təmin edilməsində TAP layihəsinin əhəmiyyətini vurğulayıb.
Görüş əsnasında iki ölkə arasında iqtisadiyyat, ticarət, mədəniyyət, elm-təhsil, turizm və digər sahələrdə əməkdaşlığın hərtərəfli inkişafı məmnunluqla qeyd olunub.
Ermənistan-Azərbaycan Dağlıq Qarabağ münaqişəsinin həlli üzrə aparılan son danışıqlar prosesinə toxunan nazir Elmar Məmmədyarov nizamlanma ilə bağlı ölkəmizin beynəlxalq hüququn norma və prinsipləri və Helsinki Yekun Aktına əsaslanan ədalətli mövqeyini bir daha bəyan edib. O, Avropa İttifaqının Təhlükəsizlik Strategiyasında təsbit olunduğu kimi, dövlətlərin suverenliyi, müstəqilliyi, ərazi bütövlüyü və beynəlxalq səviyyədə tanınmış sərhədlərinin toxunulmazlığı kimi təməl prinsiplərə sadiqliyin bütün münaqişələrə münasibətdə vahid və birmənalı şəkildə ifadə olunmasının vacibliyini vurğulayıb. 
Angelino Alfano gələn il ATƏT-ə sədrliyi dövründə ölkəsinin prioritetlərinə toxunaraq İtaliyanın münaqişənin ATƏT-in Minsk Qrupunun həmsədrlərinin vasitəçiliyi ilə sülh yolu ilə həllinə yardım edə biləcək səyləri dəstəklədiyini deyib.
Görüşdə Azərbaycan – Avropa İttifaqı münasibətləri nəzərdən keçirilib, italiyalı nazir bu əməkdaşlığı dəstəkləməkdə davam edəcəklərini diqqətə çatdırıb. Nazir Elmar Məmmədyarov Azərbaycan və Avropa İttifaqı arasında strateji tərəfdaşlığa dair saziş üzrə danışıqların intensiv şəkildə davam etdirildiyini vurğulayıb.
E.Məmmədyarov Şimal-Cənub və Şərq-Qərb nəqliyyat dəhlizləri, habelə Bakı-Tbilisi-Qars dəmir yolu layihəsi haqqında məlumat verərək, bu istiqamətdə əməkdaşlığın əlverişli perspektivlər vəd etdiyini deyib.
Görüşdə beynəlxalq təşkilatlar çərçivəsində əməkdaşlıq, qarşılıqlı maraq kəsb edən regional məsələlər ətrafında fikir mübadiləsi aparılıb.
N.О.
www.oxu.az
"
"Qazaxıstan prezidenti Azərbaycana səfərə gələcəkQazaxıstan prezidenti Nursultan Nazarbayev oktyabrın sonunda Azərbaycana səfər etməyi planlaşdırır.
Oxu.Az xəbər verir ki, bu barədə Report.az diplomatik mənbələrə istinadən məlumat verir.
Məlumata əsasən, N.Nazarbayev oktyabrın 30-də Bakıda keçiriləcək Bakı-Tbilisi-Qars dəmir yolunun təntənəli açılış mərasimində iştirak edəcək.
Bakı-Tbilisi-Qars dəmir yolu Azərbaycan, Gürcüstan və Türkiyə dəmir yolu şəbəkələrini birləşdirəcək nəqliyyat dəhlizidir.
Xəbər verildiyi kimi, açılışda Türkiyə prezidenti Rəcəb Tayyib Ərdoğan və Gürcüstanın baş naziri Georgi Kvirikaşvili da iştirak edəcək.
N.O.
www.oxu.az
"
"İtaliya XİN: TAP qaz tədarükünün şaxələndirilməsi üçün əsas stimuldur""Azərbaycan İtaliyanın etibarlı tərəfdaşıdır.""
Oxu.Az-ın İtaliya mətbuatına istinadən verdiyi məlumata görə, bu barədə İtaliyanın xarici işlər və beynəlxalq əməkdaşlıq naziri Ancelino Alfano azərbaycanlı həmkarı Elmar Məmmədyarovla ATƏT-in Aralıq Dənizi konfransı çərçivəsində təşkil olunan görüşdə deyib.
A.Alfano Azərbaycanla İtaliyanın ikitərəfli münasibətlərini yüksək qiymətləndirib. İtaliyalı nazirin sözlərinə görə, enerji sahəsində əməkdaşlıq məsələsi İtaliya-Azərbaycan dialoqunun gündəliyindədir.
""Biz mənbələr və enerji marşrutlarının şaxələndirilməsi zərurətini dəstəkləyirik. TAP layihəsi qaz tədarükünün şaxələndirilməsi və enerji təhlükəsizliyinin təmin edilməsi üçün əsas stimuldur"", - A.Alfano deyib.
Dağlıq Qarabağ münaqişəsi barədə danışan nazir vurğulayıb ki, rəsmi Roma danışıqların mövcud formatlarını dəstəkləmək niyyətindədir və böhranın danışıqlar yolu ilə həllinə yardım etmək üçün bütün səylərini göstərəcək.
N.О.
www.oxu.az
"
"Aİ-dən Şərq Tərəfdaşlığı ölkələri üçün yeni platforma Estoniyanın Avropa İttifaqı Şurasına sədrliyi çərçivəsində 2017-ci il oktyabrın 25-dən 27-nə kimi Tallində Şərq Tərəfdaşlığı Vətəndaş Cəmiyyəti Konfransı ilə yanaşı, Şərq Tərəfdaşlığı Vətəndaş Cəmiyyəti Forumunun 9-cu illik toplantısı keçiriləcək.
Bu barədə Oxu.Az-a Avropa İttifaqının Azərbaycandakı nümayəndəliyinin mətbuat xidməti tərəfindən məlumat verilir.
Konfrans daha yaxşı idarəçilik, hökumətlə vətəndaş cəmiyyəti arasında dialoq, hökumətdə şəffaflığın təşviqi üçün texnologiyanın istifadəsi və iqtisadi inkişaf üçün inklüziv yanaşmaları müzakirə etmək üçün bir platforma olacaq. 
Konfransın iştirakçıları demokratik inkişafa əsas maneələri müəyyənləşdirən və onları aradan qaldırmaq üçün hökumətlər və vətəndaş cəmiyyəti təşkilatlarının bir yerdə hansı işləri görə biləcəklərinə dair tövsiyələr verən Vətəndaş Cəmiyyəti Bəyannaməsini qəbul edəcəklər.
Qeyd edək ki, Şərq tərəfdaşlığı ölkələrində vətəndaş cəmiyyəti ilə hökumətlər arasında yaxın əməkdaşlığı təşviq etmək üçün Avropa İttifaqı 2014-cü ildən 2016-cı ilə kimi 600-dan çox təşkilatı əhatə edən 260-dan çox yeni layihə maliyyələşdirib. 
Şərq Tərəfdaşlığı Vətəndaş Cəmiyyəti Konfransını Estoniya sədrliyi, Estoniya Şərq Tərəfdaşlığı Mərkəzi və Avropaya inteqrasiyanı təşviq edən, islahatların həyata keçirilməsini və regionda demokratik dəyişiklikləri dəstəkləyən regional vətəndaş cəmiyyəti platforması olan Şərq Tərəfdaşlığı Vətəndaş Cəmiyyəti Forumu təşkil edib.   
Bu tədbir iki ildən bir Şərq Tərəfdaşlığı Sammiti çərçivəsində keçirilir. Builki sammit noyabrın 24-də Brüsseldə baş tutacaq. 

N.О.
www.oxu.az
"
"Kürdüstan referendumun nəticələrini dondurmağa hazırdırKürdüstan hökuməti müstəqillik referendumunun nəticələrini dondurmağa hazır olduğunu bildirib.
Belə bir bayanatla Bərzaninin rəsmisi çıxış edib.
Oxu.Az bu barədə Korrespondent.net-ə istinadən xəbər verir.
Bəyanatda Bağdadla dialoqa hazır olduqları da vurğulanır.
N.H.
www.oxu.az
"
"Si Szinpin yenidən baş katib vəzifəsinə seçildiÇin Kommunist Partiyası (ÇKP) Mərkəzi Komitəsinin Siyasi Bürosu daimi komitəsinin 7 üzvündən 5-i dəyişilib.
Oxu.Az-ın Report-a istinadən verdiyi xəbərə görə, Çinin sədri Si Szinpin və Dövlət Şurasının baş naziri Li Ketyan öz vəzifələrində qalıb.
Si Szinpin yenidən ÇKP Mərkəzi Komitəsinin baş katib vəzifəsinə seçilib
Qeyd edək ki, onlar ÇKP-nin birinci plenumunun nəticələri əsasında seçilib. Bir gün əvvəl paytaxt Pekində ÇKP-nin 19-cu qurultayı öz işini bitirib. Qurultay zamanı partiyanın Mərkəzi Komitəsinin və ÇKP-də intizamın yoxlanımasına dair Mərkəzi Komissiyasının yeni tərkibi seçilib.
A.S.
www.oxu.az
"
"ABŞ qaçqınların qəbulunu bərpa etdiABŞ prezidenti Donald Tramp qaçqınların qəbulunun bərpa edilməsi haqqında fərman imzalayıb.
Oxu.Az-ın APA-ya istinadən verdiyi xəbərə görə, bu barədə Ağ Evin məlumatında bildirilir. 
Fərmanda bildirilir ki, qaçqınların qəbuluna tətbiq edilmiş 120 günlük qadağanın müddəti  oktyabrın 24-də başa çatıb. Qadağanın ölkənin təhlükəsizliyini gücləndirdiyi qeyd olunur. 
Bununla belə, fərmanda bir sıra ölkədən qaçqınların qəbuluna 90 günlük əlavə məhdudiyyətlərin tətbiq edilməsi nəzərdə tutulub.  Administrasiya nümayəndəsi məhdudiyyətlərin adı çəkilməyən 11 ölkəni əhatə edəcəyini bildirib. Həmin ölkələrin vətəndaşları yaxın üç ay müddətdə ABŞ ərazisinə yalnız ayrı-ayrı hallarda buraxılacaqlar.    
Dövlət Departamenti ayrıca yaydığı bəyanatda qeyd edib ki, bütün ölkələrdən qaçqın ailələrinin hər bir üzvü əlavə yoxlama prosedurlarına məruz qalacaqlar.  
A.S.
www.oxu.az
"
"Azərbaycanın Brüssel sammitindən əsas gözləntisi açıqlanıb“Azərbaycan üçün hazırda əsas vacib məsələ noyabrda Brüsseldə keçiriləcək Avropa İttifaqının Şərq Tərəfdaşlığı sammitinin Bəyannaməsidir. Çünki 3 il əvvəl Riqada qəbul olunmuş Bəyannamədə Azərbaycanın mövqeyi nəzərə alınmamışdı, ikili standartlı münasibət var idi”. 
Oxu.Az-ın APA-ya istinadən məlumatına görə, bunu bu gün jurnalistlərə açıqlamasında Azərbaycan XİN rəhbərinin müavini Mahmud Məmmədquliyev bildirib.
M. Məmmədquliyev deyib ki, Riqa sammitində Ukrayna, Moldova və Gürcüstandakı münaqişələrin bu ölkələrin ərazi bütövlüyü çərçivəsində həllinə dəstək ifadə olunub: 
“Amma Azərbaycana gəlincə, qeyd etmişdilər ki, ATƏT-in Minsk Qrupu var, danışıqları aparır, hansı qərar qəbul edilsə, dəstəkləyəcəyik. Biz iradımızı bildirmişdik ki, Azərbaycan razılığını verməyəcək, konsensus olmadığı üçün Bəyannamə də qəbul olunmayacaq. Sonra yüksək səviyyədə danışıqlar oldu, mövqeyimizi bildirdikdən sonra konsensusa nail olundu. Ona görə də biz istəyirik ki, bu məqam bir daha təkrar olunmasın”.
Xarici işlər nazirinin müavini qeyd edib ki, bu gün Avropa İttifaqının yeni qlobal strategiyası qəbul olunub: 
“Həmin strategiyada bildirilir ki, Avropa İttifaqı bütün tərəfdaşların, o cümlədən Azərbaycanın, Gürcüstanın ərazi bütövlüyünü, suverenliyini və sərhədlərinin toxunulmazlığını dəstəkləyir”.
M. Məmmədquliyev qeyd edib ki, Bəyannamənin hazırkı layihəsində bütün münaqişələrin ərazi bütövlüyü və suverenliyi çərçivəsində həllinin dəstəkləndiyi əksini tapıb: 
“Hazırda hər ölkə, o cümlədən Azərbaycan təkliflərini verir. Görək, necə olacaq”.
S.B.
www.oxu.az
"
"Prezident Lənkərana 2,1 milyon manat ayırdıPrezident İlham Əliyev Lənkəran şəhərinin su təchizatı və kanalizasiya sistemlərinin yenidən qurulması layihəsinin davam etdirilməsi ilə bağlı əlavə tədbirlər haqqında sərəncam imzalayıb.
Oxu.az apa-ya istinadən xəbər verirki, sərəncamda qeyd olunur ki, “Azərbaycan Respublikasının 2017-ci il dövlət büdcəsi haqqında” Azərbaycan Respublikası Qanununun tətbiqi barədə” Azərbaycan Respublikası Prezidentinin 2016-cı il 27 dekabr tarixli 1180 nömrəli Fərmanının 1.14.3.3.9-cu yarımbəndində nəzərdə tutulmuş vəsaitdən “Azərsu” Açıq Səhmdar Cəmiyyətinə 2,1 milyon (iki milyon bir yüz min) manat ayrılsın.
Maliyyə Nazirliyinə tapşırılır ki, sərəncamda göstərilən məbləğdə maliyyələşməni təmin etsin.
Nazirlər Kabinetinə sərəncamdan irəli gələn məsələləri həll etmək tapşırılır.
C.İ.
www.oxu.az
"
"XİN rəsmisi: Meksika parlamentarilərinin Qarabağa qanunsuz səfəri araşdırılırMeksika parlamentində Ermənistanla dostluq qrupunun rəhbəri Cuata Dominqez Blanca Marqarita, həmin qrupun üzvü Garcia Bravo Maria Cristina Teresa və onları müşayiət edən digər şəxsin Azərbaycanın Ermənistan silahlı qüvvələri tərəfindən işğal olunmuş ərazilərinə qanunsuz səfəri məsələsi araşdırılır.
Bu barədə Oxu.Az-a XİN-nin mətbuat xidmətinin rəhbəri Hikmət Hacıyev bildirib.
""Bu xüsusda, Azərbaycan Respublikasının Meksikadakı səfirliyinə də müvafiq təlimat verilib"", - deyə XİN sözçüsü qeyd edib.
N.O.
www.oxu.az
"
"XİN: Ermənistan Azərbaycan torpaqlarını anneksiya etmək niyyətini nümayiş etdirir""Beynəlxalq ictimaiyyətin hazırda üzləşdiyi miqrasiya böhranından təsirli çıxış yolları axtarılan zaman bəzi siyasi liderlərin əzab çəkən miqrantlardan öz maraqları üçün istifadə etmək cəhdlərinə xüsusi diqqət yetirmək böyük əhəmiyyət kəsb edir. Beynəlxalq humanitar hüququ, xüsusilə də 1949-cu il Dördüncü Cenevrə Konvensiyanı və Əlavə Protokolları kobud şəkildə pozaraq Suriyadan erməniləri Azərbaycanın işğal olunmuş ərazilərinə köçürmək məqsədi ilə Ermənistanın həyat keçirdiyi siyasət insan əzabından qeyri-qanuni məqsədlər üçün istifadə cəhdlərinin bariz nümunəsidir"".
Xarici İşlər Nazirliyinin mətbuat xidmətindən Oxu.Az-a verilən məlumata görə, bunu xarici işlər naziri Elmar Məmmədyarov ATƏT-in Aralıq Dənizi Konfransı çərçivəsində təşkil olunan Yüksək Səviyyəli Görüşdə çıxışında deyib.
Nazir qeyd edib ki, Ermənistan tərəfindən işğal olunmuş ərazilərdə həyata keçirilən bu siyasət və təcrübə, eyni zamanda işğal olunmuş ərazilərin iqtisadi, mədəni və demoqrafik xarakterinin dəyişdirilməsi, Ermənistanın azərbaycanlı əhalinin öz evlərinə qayıtmasının qarşısını almaq və Azərbaycan torpaqlarını anneksiya etmək niyyətini nümayiş etdirir.
""Qeyd etmək lazımdır ki, İnsan Hüquqları üzrə Avropa Məhkəməsi “Çıraqov və başqaları Ermənistana qarşı” işində məcburi köçkünlərin öz evlərinə qayıtmaq hüququnu təsdiq edib və beynəlxalq humanitar hüquq və mülkiyyət haqları ilə bağlı insan hüquqlarına hörmətlə yanaşmağa çağırışlar edib. Məhkəmə ATƏT-in Minsk Qrupu çərçivəsində aparılan danışıqların azərbaycanlı məcburi köçkünlərin hüquqlarına müdaxilə üçün heç bir hüquqi əsas yaratmadığını bildirib və Ermənistanın münaqişə zamanı öz torpaqlarını tərk edən azərbaycanlılar qarşısında öhdəlik daşıdığını xatırladıb. Nəticə etibarilə, məhkəmənin qərarı işğal olunmuş ərazilərdə mülkiyyətin digər şəxslərə ötürülməsinin qeyri-qanuni olduğunu bəyan edib. Azərbaycanın işğal olunmuş ərazilərində qeyri-qanuni fəaliyyətə güclü beynəlxalq və ictimai tənqid Ermənistan rəhbərliyinin mövcud status-kvonu möhkəmləndirmək istəklərinə mane ola və münaqişənin sülh yolu ilə həlli prespektivlərini artıra bilər"", - deyə E. Məmmədyarov vurğulayıb.
N.O.
www.oxu.az
"
"Məmmədyarov: Hələ də münaqişələrin həll olunmadığını görürük“Öz evlərini tərk edən insanların sayının 65.6 milyon olaraq görünməmiş həddə çatmasına baxmayaraq, biz hələ də məcburi köçürmələrə və insan əzabına gətirib çıxaran münaqişələrin həll olunmadığını görürük. Qaçqınların və miqrantların düşdükləri ağır vəziyyət işıqlandırılsa da, beynəlxalq ictimaiyyət münaqişə səbəbindən təhlükəyə məruz qalan və dünyanın müxtəlif hissələrində acınacaqlı şəraitdə yaşayan milyonlarla kişi, qadın və uşaqlardan ibarət məcburi köçkünləri də unutmamalıdırlar”.
XİN-in mətbuat xidmətindən Oxu.Az-a verilən məlumata görə, bunu Azərbaycan xarici işlər naziri Elmar Məmmədyarov ATƏT-in Aralıq Dənizi Konfransı çərçivəsində təşkil olunan Yüksək Səviyyəli Görüşdə çıxışı zamanı deyib.
”Qaçqınların işləri üzrə BMT-nin Ali Komissarlığı bildirib ki, bütün dünya üzrə məcburi köçkünlərin sayı rekord həddə, 41 milyon nəfərə çatıb. Azərbaycan məcburi köçkünlərin əzablarının işıqlandırılması üçün bütün cəhdləri tam dəstəkləyir. 2030-cu il Gündəliyində məcburi köçkünlərə istinad olunması, Bəşəriyyət üçün Gündəlik tərəfindən 2030-cu ilə qədər məcburi köçkünlərin sayının 50 faizə qədər azaldılmasının hədəflənməsi, eyni zamanda, məcburi köçkünlərin qorunması və onlara dəstək göstərilməsi və bu cür məcburi köçürmələrin qarşısının alınması və azaldılması üçün təsirli strategiyaların nəzərdən keçirilməsini özündə əks etdirən Qaçqınlar və Miqrantlara dair Nyu-York Bəyannaməsi, əlbəttə ki, düzgün addımlardır, ancaq aydındır ki, kifayət deyil. Milyonlarla məcburi köçkünün acınacaqlı vəziyyətinin daha çox diqqətə, bu cür halların qarşısının alınması üçün yenidən düşünülmüş yanaşmalara, problemin kökündə dayanan səbəblərin aradan qaldırılmasına və eyni zamanda, bütün səviyyələrdə birgə fəaliyyətə ehtiyacı var. Biz inanırıq ki, ATƏT məcburi köçkünlərin hüquqlarının qorunması məqsədilə ATƏT-in hərtərəfli cavab tədbirlərinin qiymətləndirilməsi üçün platforma rolunu oynamalıdır”.
Nazir qeyd edib ki, Azərbaycanın məcburi köçkünlər məsələsinə həssaslığı anlaşılandır: “Mənim ölkəmdə məcburi köçürmə Ermənistanın beynəlxalq hüquq və BMT Təhlükəsizlik Şurasının müvafiq qətnamələrini kobud şəkildə pozaraq, Azərbaycanın Dağlıq Qarabağ və ətraf yeddi rayonunu işğal etməsinin və hazırda hərbi təcavüzü davam etdirməsinin nəticəsidir.
Ermənistan beynəlxalq humanitar hüququ kobud şəkildə pozaraq, Azərbaycanın işğal olunmuş ərazilərində və Ermənistanda yaşayan 1 milyona yaxın azərbaycanlı mülki şəxsə qarşı etnik təmizləmə siyasəti həyata keçirib. Bu, Azərbaycanı adambaşına düşən məcburi köçkünlərin sayının ən çox olduğu ölkələrdən birinə çevirib. Hazırda əhali artımı ilə əlaqədar olaraq məcburi köçkünlərin sayı 1,2 milyon nəfəri keçib. Məcburi köçkün probleminin yeganə həlli onların təhlükəsiz şəkildə və ləyaqətləri qorunmaqla öz torpaqlarına qayıtmasıdır və bu, mənim hökumətim üçün birinci prioritet məsələ olaraq qalır”.
E. Məmmədyarov bildirib ki, məcburi köçkünlərin köçürülmə problemi həll olunana qədər Azərbaycan hökuməti məcburi köçkünlərin həyat şəraitini yaxşılaşdırmaq üçün işləri davam etdirir. “Son 20 ildə 6 milyard dollar investisiya yatırılıb və bu da məcburi köçkünlər arasında yoxsulluğun və işsizlik səviyyəsinin xeyli dərəcədə azalmasına gətirib çıxarıb. Bu vaxta qədər 250 min məcburi köçkün evlər və mənzillərlə təmin olunub. Bununla belə, yuxarıda qeyd olunan tədbirlər daimi yerli inteqrasiya kimi nəzərdən keçirilmir və öz torpaqlarına könüllü olaraq, təhlükəsiz şəkildə və ləyaqətləri qorunmaqla qayıtmaq məcburi köçkünlərin özləri tərəfindən yeganə arzu olunan seçim kimi qəbul olunur. Ermənistan öz qoşunlarını Azərbaycanın işğal olunmuş torpaqlarından çıxardıqdan sonra məcburi köçkünlərin öz evlərinə könüllü olaraq təhlükəsiz şəkildə və ləyaqətləri qorunmaqla qayıtmaq hüquqlarını təmin etmək məqsədilə Azərbaycan hökuməti “Böyük Qayıdış” adlı hərtərəfli proqram hazırlayıb”, - deyə o vurğulayıb.
N.O.
www.oxu.az
"
"Avropa İttifaqı Azərbaycan Vergilər Nazirliyi ilə birgə layihəyə başladıBakıda oktyabrın 25-də Avropa İttifaqı tərəfindən maliyyələşdirilən “Azərbaycan Respublikası Vergilər Nazirliyinə resurslardan optimal istifadə olunması və vergi ödəyicilərinə keyfiyyətli xidmətlərin göstərilməsində dəstək” adlı Tvinninq layihəsinin təqdimat mərasimi keçiriləcək.  
Bu barədə Oxu.Az-a Aİ-nin Azərbaycandakı nümayəndəliyin mətbuat xidməti tərəfindən məlumat verilib.
Məlumata əsasən, layihənin ümumi məqsədi Azərbaycan Respublikasının Vergilər Nazirliyi tərəfindən vergi ödəyicilərinə və ümumiyyətlə, vətəndaşlara göstərilən xidmətlərin səmərəliliyin artırılmasıdır.
Layihənin hədəfi xidmətlərə olan tələbatın müəyyən edilməsi və idarə edilməsi, davamlı inkişafın həyata keçirilməsi ilə bağlı Avropa İttifaqının ən qabaqcıl təcrübələrini tətbiq etməkdən ibarətdir.
Layihənin icra müddəti 2017-ci ilin Mart ayından başlayaraq 27 aydır.
N.O.
www.oxu.az
"
"Novruz Məmmədov: Corc Sorosla bağlı vəziyyət dəyişir“Beynəlxalq siyasətin və beynəlxalq münasibətlərin məkrli aktoru Corc Soros adət edib ki, həmişə onunla razılaşsınlar”.
Oxu.Az-ın məlumatına görə, bunu Azərbaycan prezidentinin xarici siyasət məsələləri üzrə köməkçisi-şöbə müdiri Novruz Məmmədov özünün “Twitter” səhifəsində yazıb. 
O, “Açıq cəmiyyət” fondunun yaradıcısı, amerikalı milyarder Corc Sorosla bağlı yaranan vəziyyətə münasibət bildirib: “Amma görünür, vəziyyət dəyişməyə başlayır, özü də Avropadan”.
Qeyd edək ki, Corc Sorosun gəlirinin 75 faizini özünün siyasi və sosial proqramlarına xərcləyəcəyi xəbəri dünyada gərginlik yaradıb. Demokratik yolla seçilmiş bir sıra liderlər onun pulu ilə satın alınan siyasətçilərə qarşı mübarizənin çətin olacağından narahatlıq ifadə ediblər.
N.O.
www.oxu.az
"
"""CNN""-in aparıcısının adı Azərbaycanın “Qara siyahısına” düşdü - FOTOAzərbaycan XİN Dağlıq Qarabağa qanunsuz səfər etdiyi üçün Amerikalı şoumen, ""CNN"" telekanalının aparıcısı Entoni Burdenin adını “Qara siyahıya” daxil edib. 
Bu barədə Oxu.Az-a Azərbaycan XİN-nin sözçüsü Hikmət Hacıyev bildirib.
Qeyd edək ki, amerikalı şoumen E. Burden “Instagram” hesabında Ermənistana, oradan isə helikopterlə Dağlıq Qarabağa yollanmasını əks etdirən foto yayıb.











N.О.
www.oxu.az
"
"Mehriban Əliyeva Könül Xasıyevaya ev hədiyyə etdiXalq artisti Könül Xasıyevaya ev hədiyyə edilib.
Oxu.Az-ın Qafqazinfo-ya istinadla məlumata görə, Heydər Əliyev Fondunun prezidenti, Birinci vitse-prezident Mehriban Əliyevanın tapşırığı ilə xalq artistinə ev hədiyyə olunub.
Könül Xasıyeva xəbəri təsdiq edərək, çox sevindiyini qeyd edib: “Birinci xanım Mehriban Əliyevaya çox təşəkkür edirəm. Çox sevincliyəm, danışa bilmirəm…”.
A.S.
www.oxu.az
"
"Azərbaycan Afrika ölkələrini öz peyklərindən istifadə etməyə dəvət edibXarici işlər nazirinin müavini Mahmud Məmməd-Quliyev ölkəmizdə səfərdə olan Pan-Afrika Parlamentinin prezidenti Rocer Nkodo Danq ilə görüşüb.
Nazirlikdən Oxu.Az-a verilən məlumata görə, görüşdə Azərbaycanla Pan-Afrika Parlamenti arasında əməkdaşlığın inkişaf etdirilməsi yolları ətrafında fikir mübadiləsi aparılıb.
Nazir müavini Azərbaycanla Afrika İttifaqı ölkələri arasında əməkdaşlığın cari vəziyyəti, əlaqələrin genişləndirilməsi baxımından son illər görülən işlərdən danışıb. O, Azərbaycanla Afrika ölkələri arasında ticarət əlaqələrinin inkişafı, bu xüsusda artıq birbaşa hava əlaqəsinin yaradılmasının əhəmiyyətini diqqətə çatdırıb.
Rocer Nkodo Danq təmsil etdiyi qurumun ölkəmizlə əməkdaşlığı inkişaf etdirməkdə maraqlı olduğunu və bu məqsədlə müxtəlif sahələrdə işçi qruplarının yaradılmasının vacibliyini qeyd edib. O, həmçinin Pan-Afrika Parlamentinin fəaliyyəti barədə məlumat verib və Azərbaycanın Afrika qitəsində təşviqi baxımından təşkilatı mühüm platforma adlandırıb.
Görüşdə Azərbaycanla Afrika ölkələri arasında təhsil, səhiyyə, informasiya texnologiyaları və humanitar sahədə əməkdaşlığın genişləndirilməsi üçün potensialdan istifadənin əhəmiyyəti vurğulanıb.
Mahmud Məmməd-Quliyev ölkəmizin son illər müxtəlif sahələrdə, o cümlədən informasiya kommunikasiya texnologiyalarının inkişafı istiqamətində əldə etdiyi uğurlardan danışıb və Afrika ölkələrini Azərbaycanın peyklərindən istifadə etməyə dəvət edib.
S.B.
www.oxu.az
"
"Zakir Həsənov Aİ nümayəndəsinə ermənilərin təxribatından danışdıOktyabrın 23-də Azərbaycan Respublikasının Müdafiə naziri general-polkovnik Zakir Həsənov Avropa İttifaqının (Aİ) ölkəmizdəki nümayəndəliyinin yeni təyin olunmuş rəhbəri səfir Kestutis Yankauskas ilə görüşüb.
Bu barədə Oxu.Az-a Müdafiə Nazirliyinin mətbuat xidmətindən məlumat verilib.
Səfiri ölkəmizdə fəaliyyətə başlaması münasibətilə təbrik edən nazir ona Azərbaycan ilə Avropa İttifaqı arasında əlaqələrin inkişafı istiqamətində uğurlar arzulayıb.
Ermənistan-Azərbaycan, Dağlıq Qarabağ münaqişəsinin həlli ilə bağlı hazırkı vəziyyətə dair məsələlərin müzakirə edildiyi görüşdə general-polkovnik Z.Həsənov Azərbaycanın beynəlxalq birlik tərəfindən tanınan ərazilərinin 20 ildən artıq müddətdə Ermənistanın işğalı altında olduğunu, bunun nəticəsində bir milyondan çox insanın didərgin düşdüyünü və qarşı tərəfin cəbhədə vəziyyəti gərginləşdirmək cəhdlərini qonağın diqqətinə çatdırıb.
Müdafiə naziri bildirib ki, Ermənistan silahlı qüvvələrinin təxribatları nəticəsində dinc sakinlər və hərbi qulluqçuların həyatlarına təhlükə yarandığından münaqişənin həlli yolu onun beynəlxalq hüququn norma və prinsiplərinə uyğun olaraq işğalçı qoşunların Azərbaycan ərazilərdən qeyd-şərtsiz çıxarılmasından ibarətdir.
Səfir K.Yankauskas öz növbəsində bildirib ki, Avropa İttifaqı regionda sabitliyin təmin olunması üçün münaqişənin tez bir zamanda sülh yolu ilə həllinin və bu istiqamətdə danışıqların davam etdirilməsinin tərəfdarıdır.
Görüşdə regiondakı hərbi-siyasi vəziyyət və qarşılıqlı maraq doğuran digər məsələlər barədə fikir mübadiləsi aparılıb.
S.B.
www.oxu.az
"
"Şəkidə yol tikintisinə vəsait ayrılıbAzərbaycan prezidenti İlham Əliyev Şəki şəhərinin Şəki-Kiş avtomobil yolunun tikintisi ilə bağlı tədbirlər haqqında sərəncam imzalayıb. 
Oxu.Az-ın məlumatına görə, 17 min nəfər əhalinin yaşadığı 2 yaşayış məntəqəsini birləşdirən Şəki-Kiş avtomobil yolunun tikintisi məqsədi ilə 2017-ci il dövlət büdcəsinin dövlət əsaslı vəsait qoyuluşu xərclərinin bölgüsündə avtomobil yollarının tikintisi və yenidən qurulması üçün nəzərdə tutulmuş vəsaitin 4,8 milyon manatı “Azəravtoyol” Açıq Səhmdar Cəmiyyətinə ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
www.oxu.az
"
"Gürcüstanın baş naziri Azərbaycana gəlirGürcüstanın baş naziri Georgi Kvirikaşvili Bakı-Tbilisi-Qars dəmiryolu magistralının rəsmi açılış mərasimində iştirak etmək üçün oktyabrın 30-da Azərbaycana səfər edəcək.
Oxu.Az-ın məlumatına əsasən, Gürcüstan hökumətinin başçısı Bakıya Azərbaycan prezidenti İlham Əliyevin dəvəti ilə gələcək.
Bakı-Tbilisi-Qars dəmir yolunun açılış mərasimində Türkiyə prezidenti Rəcəp Tayip Ərdoğan da iştirak edəcək.
N.О.
www.oxu.az
"
"İranın daxili işlər naziri Azərbaycana səfər edəcəkİran İslam Respublikasının daxili işlər naziri Əbdülrza Rəhmani Fəzli Azərbaycana səfər edəcək.
Oxu.Az-ın məlumatına əsasən, İranın Azərbaycandakı səfirliyinin mətbuat xidmətinin rəhbəri Məhəmmədrza Nəcəfi APA-ya bildirib ki, nazirin noyabrın 2-də Bakıya gəlməsi gözlənilir.
Səfər zamanı bir sıra görüşlərin keçirilməsi nəzərdə tutulur.
N.O.
www.oxu.az
"
"Azərbaycan, Türkiyə və İran XİN başçılarının görüşünün vaxtı açıqlandıAzərbaycan, İran və Türkiyə xarici işlər nazirlərinin üçtərəfli görüşü dekabr ayında baş tutacaq. 
Oxu.Az-ın məlumatına görə, İranın Azərbaycandakı səfirliyinin mətbuat xidmətinin rəhbəri Məhəmmədrza Nəcəfi APA-ya bildirib ki, görüş dekabrın ikinci yarısında keçiriləcək: “Dəqiq tarix hələlik məlum deyil”. 
Qeyd edək ki, görüş Bakıda baş tutacaq.
N.O.
www.oxu.az
"
"Deputatın davranışına dair layihənin müzakirəsi təxirə düşdüDeputatın etik davranışı ilə bağlı İnzibati Xətalar Məcəlləsinə və Milli Məclisinin Daxili Nizamnaməsinə düzəlişlərin edilməsinə dair layihənin müzakirəsi təxirə düşüb.
Oxu.Az-ın APA-ya istinadən məlumatına görə, oktyabrda müzakirəsi nəzərdə tutulan layihə ilə bağlı müzakirələr növbəti sessiyada aparılacaq.
Layihədə əsas mübahisəli məqam davranışına və yol verdiyi digər ciddi nöqsanlara görə deputat mandatının geri alınması qaydasının tənzimlənməsidir. Bu halda hansı tərəfin qərarına əsasən deputatın mandatdan məhrum edilməsi məsələsi ilə bağlı ortaq məxrəcə gəlinməyib.
Qeyd edək ki, keçən sessiyada Milli Məclis “Azərbaycan Respublikası Milli Məclisi deputatının etik davranış qaydaları haqqında” qanun qəbul edib, Azərbaycan prezidenti tərəfindən təsdiq olunub. 13 maddədən ibarət olan qanunda Milli Məclisin iclaslarında etik davranış, insanların hüquqlarına, işgüzar nüfuzuna hörmət, qərəzsizlik, qanunsuz maddi və qeyri-maddi nemətlərdən, imtiyazlar və güzəştlərdən imtina, hədiyyə alma qadağası şərt kimi qoyulur.
Layihəyə sonradan edilən yeniliklərdə 4-cü maddədə deputata hüquqi şəxsin işgüzar nüfuzunu ləkələyə biləcək hərəkətlər etməməklə yanaşı, qeyd olunmuş ""bu cür çağırışlar etməmək"" qadağası götürülüb. Layihənin 6-cı maddəsinin 4-cü bəndi də ləğv olunub: “Deputat Azərbaycan Respublikasının Milli Məclisinin nüfuzunu möhkəmləndirməyə, deputat adını, şərəf və ləyaqətini uca tutmağa borcludur”. 8-ci maddəyə yeni bənd əlavə edilib: “Deputat vəzifələrini icra edərkən qərəzsiz olmalıdır”. 13-cü maddədə isə İntizam Komissiyasının vəzifələri sırasından bu bənd çıxarılıb: “Deputatlar tərəfindən etik davranış qaydalarının pozulması halları ilə bağlı həyata keçirilmiş tədbirlər barədə ictimaiyyəti məlumatlandırır”.
N.O.
www.oxu.az
"
"Novruz Məmmədovdan separatizmlə üz-üzə qalan ölkələrə ÇAĞIRIŞ""Əgər Qərb, dünya Dağlıq Qarabağ münaqişəsinə ədalətli yanaşsaydı, münaqişə vaxtında ədalətli həll olunsaydı, bəlkə də, bu gün bu münaqişələrin çoxu olmazdı"". 
Oxu.Az-ın APA-ya istinadən məlumatına görə, bunu Azərbaycan prezidentinin Xarici siyasət məsələləri üzrə köməkçisi-şöbə müdiri Novruz Məmmədov İspaniyada Kataloniya böhranı ilə bağlı deyib.
N. Məmmədov bildirib ki, ötən əsrin 90-cı illərinin əvvəlində dünyanın 10 ölkəsində narahatlıq doğuran münaqişələr olub, indi isə 50 ölkədə belə hal var: ""Bu münaqişələr kiçik dövlətlərin fəaliyyətinin nəticəsində yaranmayıb. Bunlar Qərb dövlətlərinin apardığı siyasətin nəticəsində ortaya çıxıb. Bu gün artıq bumeranq kimi Avropanın özünə qayıdır. Avropanın özündə separatizmə mənbə olacaq məqamlar kifayət qədər çoxdur, bunu heç təsəvvür etmək belə istəmirsən. Onlar əvvəldən separatizmə bağlı ədalətli mövqe tutmadıqları, separatizmi açıq və örtülü formada dəstəklədikləri üçün bu gün belə problemlərlə üzləşirlər. Hazırda separatizmlə üzləşən ölkələrə vaxtında deyirdik ki, separatizmə qarşı mövqe bildirin. İndi həmin ölkələr bizdən separatizmə qarşı mövqe bildirməyimizi istəyirlər"".
Prezidentin köməkçisi qeyd edib ki, Azərbaycan İspaniyada separatizmin əleyhinədir: ""İtaliyada isə iki vilayət iqtisadi müstəqillik istəyir, bu, ilk addım ola bilər. Böyük Britaniyada İrlandiya, Şotlandiya kimi problemlər var. Geosiyasi maraqlara tabe olmaqdansa, ədalətli prinsiplər ortaya qoysaydılar, bu gün belə hallar da olmazdı. Ona görə də Avropada və dünyada prosesləri dəqiq proqnozlaşdırmaq çətin olur. Təəssüflər olsun ki, indi belə vəziyyət yaranıb"".
N.O.
www.oxu.az
"
"Prezidentin köməkçisi: Sarkisyan görüşdən sonra ağlına gələni deyirErmənistan prezidenti Serj Sarkisyan Azərbaycan prezidenti İlham Əliyevlə son görüşdən sonra səsləndiriləcək bəyanatla razılaşdı, ancaq görüşdən sonra ağlına gələni deyir. 
Oxu.Az-ın Trend-ə istinadən məlumatına görə, bunu Azərbaycan Prezidentinin Xarici siyasət məsələləri üzrə köməkçisi - şöbə müdiri Novruz Məmmədov deyib.
N.Məmmədov bildirib ki, S.Sarkisyan tamamilə görüşün ruhuna uyğun olmayan fikirlər səsləndirib: “Azərbaycan prezidenti, digər dövlət rəsmiləri Ermənistanın dövlət başçısına cavab verdi. Sarkisyan həmsədrlərin qarşısında söz vermişdi ki, görüşdən sonra konkret fikirlərin dünya ictimaiyyətinə çatdırılmasına razıdır, amma görüşdən çıxandan sonra riyakarlıq edir, başqa cür danışır. Əgər Ermənistan prezidenti bununla razı deyildisə, görüşdə bunu bildirə bilərdi, deyərdi ki, ürəyinə, ağlına nə gəlirsə, görüşdən sonra bildirəcək. Bu halda ona xalqının inamı necə olacaq? O, xalqının inkişafını, rifahını necə təmin edə biləcək? Həmsədrlər əvvəlcə söz verib, sonra başqa addım atan prezident barədə nə düşünürlər?! Əgər dövlət başçısı kimi statusun varsa, belə riyakarlıq etmək, yalan danışmaq olmaz. Danışdı, cavabını da aldı"".
Azərbaycan prezidentinin köməkçisi vurğulayıb ki, Ermənistan xalqı məhz bu cür rəhbərlərin sayəsində ağır duruma düşüb: ""Ermənilər ölkələrini tərk edirlər. Bu gün Ermənistanda cəmi 2,5 milyon insan yaşayır. Proqnozlara görə, vəziyyət bu cür davam edərsə, 20 ildən sonra da ölkə əhalisinin sayı 2,5 milyon nəfəri keçməyəcək. Amma Azərbaycan müstəqillik qazandıqdan indiyə qədər əhalisi 3 milyon nəfərə qədər artıb. Bu, fərqi, inkişafı göstərir"".
N.O.
www.oxu.az
"
"Novruz Məmmədov: Azərbaycan hər bir addımı ata bilər""Avropa Şurası Parlament Assambleyasında da, Avropada da heç kim Azərbaycanın Avropa Şurasından çıxmasını istəmir. Məsələ Azərbaycanın bu qurumdan çıxarılması formasında da qoyula bilməz"".
Oxu.Az-ın APA-ya istinadla verdiyi məlumatına görə, bunu Azərbaycan prezidentinin Xarici siyasət məsələləri üzrə köməkçisi-şöbə müdiri Novruz Məmmədov deyib.
N. Məmmədov bildirib ki, Avropa Şurasının bir üzvünün ərazisinin bir hissəsini işğal altında saxlayan başqa bir dövlət də bu qurumun üzvüdür: ""Ancaq həmin işğalçıya - Ermənistana heç kim heç nə demir. Söhbət ondan gedir ki, Azərbaycan Avropa Şurasında qalmaq istəyər, yaxud istəməz. Buna Azərbaycan qərar verə bilər. Azərbaycan isə səbirlidir. Azərbaycan lazım bilən zaman öz maraqları çərçivəsində hər bir addımı ata bilər"".
Prezidentin köməkçisi qeyd edib ki, Azərbaycan üzv olduğu beynəlxalq təşkilatların, qurumların ədalətli olmasını istəyir: ""Bu gün dünya birliyinin ən çox ədalətə ehtiyacı var. Təəssüflər olsun ki, AŞPA və digər belə qurumlar kiçik geosiyasi maraqlara ədaləti qurban verir. Ədalətin olmadığı yerdə isə qərbin tez-tez bəhs etdiyi universal dəyərlərin heç bir yeri ola bilməz. Ədalət yoxdursa, insan haqları, azadlıqlar məsələlərindən məqsədli istifadə ediləcək, siyasi amil kimi ortaya qoyulacaq"".
N. Məmmədov nəzərə çatdırıb ki, XXI əsrdə, insan intellektinin ən yüksək inkişaf etdiyi bir dövrdə dünyada, ölkələr arasında, ölkələrdə baş verən proseslər göz önündədir: ""İraqda, Suriyada, Liviyada, Afrikanın onlarla dövlətində hər gün minlərlə insan həlak olur, həyatını itirir, bu barədə danışan yoxdur. Halbuki bu proseslər öz-özünə baş vermir. Özü də bundan tək bu proseslərin baş verdiyi dövlətlər əziyyət çəkmir. Təhlükə böyüyür və həmin böyük dövlətlər də son nəticədə bundan əziyyət çəkirlər. XX əsrdə iki dünya müharibəsi olub, o müharibələri kiçik dövlətlər yaratmayıb, başlamayıb. Belə hallarda böyük dövlətlərin özləri üçün də ciddi təhlükələr yaranır. Əsas məsələ də budur"".
E.Ə.
www.oxu.az
"
"Elmar Məmmədyarov İtaliyaya səfər edibXarici işlər naziri Elmar Məmmədyarov İtaliyaya işgüzar səfər edib.
 XİN-nin mətbuat xidmətindən Oxu.Az-a verilən məlumata görə, nazir oktyabrın 24-25-də ATƏT-in Aralıq Dənizi Tərəfdaşlığı naminə Əməkdaşlıq proqramı çərçivəsində təşkil olunan “Aralıq Dənizində təhlükəsizliyin möhkəmləndirilməsi, miqrant və qaçqınların böyük axını əsrində əməkdaşlıq” adlı konfransda iştirak edəcək.
Tədbir çərçivəsində nazir Elmar Məmmədyarovun çıxışı və bir sıra rəsmilərlə ikitərəfli görüşləri nəzərdə tutulub.
N.O.
www.oxu.az
"
"Tillerson iki dövləti İrana qarşı birləşməyə çağırdıABŞ-ın dövlət katibi Reks Tillerson Səudiyyə Ərəbistanı və İraq hökumətlərini İranın “artan inadı”nın qarşısını almaq üçün səylərini birləşdirməyə çağırıb, həmçinin digər ölkələrin Tehranla ticarət əlaqələrini kəsməsinin vacibliyini qeyd edib.
Oxu.Az Report-a istinadən xəbər verir ki, bunu o, Səudiyyə Ərəbistanının xarici işlər naziri Adil əl-Cubeyr ilə görüşü zamanı deyib.
“Biz əminik ki, bu, İranın İraq daxilindəki təsirinin qarşısını müəyyən dərəcədə almağa imkan verəcək”, - deyə Tillerson bildirib.
O, həmçinin İran hakimiyyətini könüllülərini İraq ərazisindən çıxarmağa çağırıb.
A.S.
www.oxu.az
"
"Polad Bülbüloğlu medalla təltif olunduAzərbaycanın Rusiyadakı səfiri Polad Bülbüloğlu ""Rus İfaçılıq Sənəti"" Fondunun medalına layiq görülüb.
Oxu.Az Report-a istinadən xəbər verir ki, təşkilatın yaranmasının 25 illiyinə həsr olunmuş yubiley medalını ona bazar günü Rusiyanın əməkdar artisti, ""Rus İfaçılıq Sənəti"" İctimai Xeyriyyə Fondunun prezidenti Valeri Vorona təqdim edib.
Mükafatlandırma mərasimi P.İ.Çaykovski adına Moskva Dövlət Konservatoriyasında keçirilib.
Vorona Polad Bülbüloğlunun Rusiya və dünya incəsənətinə verdiyi əhəmiyyətli töhfələrdən danışıb. Fond prezidentinin sözlərinə görə, Azərbaaycan səfiri musiqi mədəniyyəti üçün çox iş görüb.
Bülbüloğlu təşkilat rəhbərinə ona ünvanlanmış xoş sözlərə görə minnətdarlığını bildirib.
A.S.
www.oxu.az
 
"
"Sloveniyada keçirilən prezident seçkilərinin qalibi məlum olduSloveniyanın hazırkı dövlət başçısı Borut Paxar ölkədə keçirilən növbəti prezident seçkilərində qalib gəlib.
Oxu.Az-ın APA-ya istinadən verdiyi xəbərə görə, ilkin nəticələrə əsasən, 53 yaşlı B.Paxor 56,2% səs toplayıb. Onun ən yaxın izləyicisi Kamnik şəhərinin meri Maryan Şarets 22,5% səs toplayıb.
Ölkə qanunvericiliyinə əsasən, birinci turda qalib gəlmək üçün ən azı 50% səs toplamaq lazımdır. Seçkilərdə 9 namizəd iştirak edib. Sloveniyada prezident 5 il müddətinə seçilir.
A.S.
www.oxu.az
 
"
"Pan-Afrika Parlamentinin prezidenti Azərbaycana gəldiPan-Afrika Parlamentinin prezidenti Rocer Nkodo Danqın rəhbərlik etdiyi nümayəndə heyəti oktyabrın 22-də Azərbaycana səfərə gəlib.
Oxu.Az xəbər verir ki, Heydər Əliyev Beynəlxalq Aeroportunda Pan-Afrika Parlamentinin prezidentini Milli Məclis sədrinin birinci müavini Ziyafət Əsgərov qarşılayıb.
A.S.
www.oxu.az
 
"
"Azərbaycan və İtaliya arasında hərbi sahədə danışıqlar aparılıb“Azərbaycan Müdafiə Nazirliyi və İtaliya Müdafiə Nazirliyi arasında 2017-ci il üçün ikitərəfli əməkdaşlıq planı”na uyğun olaraq, Bakıda iki ölkənin Müdafiə nazirlikləri arasında qərargah danışıqları keçirilib.
Bu barədə Oxu.Az-a Müdafiə Nazirliyinin mətbuat xidmətindən məlumat verilib.
Danışıqlar zamanı Azərbaycanla İtaliya arasında hərbi sahədə əməkdaşlığın mövcud vəziyyəti və inkişaf perspektivləri müzakirə olunub, hərbi təlim və təhsil üzrə əməkdaşlıq fəaliyyətləri, eləcə də regional təhlükəsizlik məsələləri barədə fikir mübadiləsi aparılıb.
S.B.
www.oxu.az
"
"Pan-Afrika Parlamentinin prezidenti Azərbaycana səfərə gəlirPan-Afrika Parlamentinin prezidenti Rocer Nkodo Danq sabah Azərbaycana səfər edəcək.
Milli Məclisdən Oxu.Az-a verilən xəbərə görə, səfər dörd gün davam edəcək.
Səfər çərçivəsində Pan-Afrika Parlamenti prezidentinin Milli Məclis sədri Oqtay Əsədov və digər rəsmi şəxslərlə görüşləri nəzərdə tutulur. 
S.B.
www.oxu.az
"
"Nəcməddin Sadıkov Vaşinqtona yola düşübMüdafiə nazirinin birinci müavini – Silahlı Qüvvələrin Baş Qərargah rəisi ABŞ-a yollanıb.
Bu barədə Oxu.Az-a Müdafiə Nazirliyinin mətbuat xidmətindən məlumat verilib.
Müdafiə nazirinin birinci müavini – Silahlı Qüvvələrin Baş Qərargah rəisi general-polkovnik Nəcməddin Sadıkov oktyabrın 24-də Vaşinqton şəhərində “Zorakı Ekstremist Təşkilatlarla Mübarizə” mövzusunda Baş Qərargah rəisləri səviyyəsində keçiriləcək görüşdə iştirak etmək üçün Amerika Birləşmiş Ştatlarına yola düşüb.
S.B.
www.oxu.az
"
"Dövlət Komitəsinin üç xidməti ləğv olunubNazirlər Kabinetinin qərarı ilə Azərbaycan Respublikası Standartlaşdırma, Metrologiya və Patent üzrə Dövlət Komitəsinin (SMPDK) üç xidməti ləğv olunub.
Oxu.Az “Report”a istinadən xəbər verir ki, bu barədə baş nazir Artur Rasi-zadənin imzaladığı qərarda bildirilir.
Sənədə əsasən, SMPDK yanında Texniki Tənzimləmə və Standartlaşdırma üzrə Dövlət Nəzarəti Xidməti, həmçinin Dövlət Metrologiya Xidməti və Dövlət Akkreditasiya Xidməti ləğv olunub.
S.B.
www.oxu.az
"
"Azərbaycan və Meksika arasında saziş imzalandıAzərbaycan Respublikası Hökuməti və Meksika Birləşmiş Ştatları Hökuməti arasında ""Təhsil, elm, gənclər, mədəniyyət və idman sahələrində əməkdaşlıq haqqında Saziş"" imzalanıb.
Xarici İşlər Nazirliyindən Oxu.Az-a verilən məlumata görə, sazişi Azərbaycan hökuməti adından xarici işlər nazirinin müavini Xələf Xələfov, Meksika hökuməti adından isə bu ölkənin Azərbaycandakı səfiri Rodriqo Labardini imzalayıb.
X.Xələfov Azərbaycan və Meksika arasında münasibətlərin uğurla inkişaf etdiyini qeyd edib. O, 2017-ci ilin iki ölkə arasında diplomatik münasibətlərin qurulmasının 25 illiyinin qeyd edilməsilə əlamətdar olduğunu bildirərək, bu illər ərzində Azərbaycan və Meksika arasında formalaşmış siyasi dialoqun məmnunluq doğurduğunu diqqətə çatdırıb.
Nazir müavini Azərbaycan və Meksika arasında dostluq və əməkdaşlıq əlaqələrinin inkişaf etdirilməsi baxımından qarşılıqlı səfərlərin əhəmiyyətini qeyd edib.
X.Xələfov imzalanmış sazişin müvafiq sahələrdə əməkdaşlığın intensiv şəkildə inkişafına xidmət edəcəyinə əminliyini ifadə edib. Bu istiqamətdə səylərin artırılması üçün iki ölkənin müvafiq qurumları arasında təmasların artırılmasının vacibliyini vurğulayıb.
Azərbaycanın Meksika ilə iqtisadi əlaqələrin inkişafında maraqlı olduğunu qeyd edən nazir müavini bu sahədə qarşılıqlı faydalı əməkdaşlıq üçün geniş imkanlar olduğunu bildirib. Görüşdə ikitərəfli münasibətlərin inkişafında parlamentlərarası diplomatiyanın xüsusi rolunu qeyd edən X.Xələfov iki ölkə arasında parlamentlərarası əlaqələrin inkişafından məmnunluğunu ifadə edib və bu xüsusda, Meksikanın qanunverici orqanı tərəfindən qəbul edilmiş Ermənistan-Azərbaycan Dağlıq Qarabağ münaqişəsi və Xocalı soyqırımı ilə əlaqədar qətnamələrin qəbul edilməsini yüksək qiymətləndirib.
Səfir Rodriqo Labardini ikitərəfli əlaqələrin bütün sahələrdə yüksələn xəttlə inkişaf etdiyini bildirərək, Azərbaycanla Meksika arasında mövcud ticarət dövriyyəsinin 3 dəfəyə qədər artdığını bildirib.
Həmçinin o, 2016-ci ilin ikinci yarısında iki ölkə arasında siyasi məsləhətləşmələrin növbəti mərhələsinin keçirildiyini, bunun ikitərəfli münasibətlərin inkişafına təkan verdiyini diqqətə çatdırıb.
Səfir iki ölkə arasında mədəni əlaqələrin inkişafına toxunaraq, səfirlik tərəfindən bu istiqamətdə təşkil edilmiş rəssamlıq sərgilərindən söz açıb. Bu xüsusda, o, Meksika rəssamlıq nümunələrinin yalnız Bakıda deyil, eyni zamanda, Azərbaycanın digər şəhərlərində nümayiş olunduğunu diqqətə çatdırıb.
Səfir imzalanmış sazişin iki ölkə arasında təhsil, elm, gənclər, mədəniyyət və idman kimi humanitar sahələrdə əməkdaşlığın daha da inkişafına mühüm töhfə verəcəyinə və münasibələrimizin inkişafında böyük rol oynayacağına əminliyini ifadə edib.
E.Ə.
www.oxu.az
"
"D-8 ölkələrinin birgə universiteti yaradılacaqİranda D-8 sammiti ölkələrinin birgə universiteti yaradılacaq.
Oxu.Az-ın Trend-ə istinadən məlumatına görə, bunu Türkiyə prezidenti Rəcəb Tayyib Ərdoğan deyib. Onun sözlərinə görə, bu universitetdə bütün D-8 ölkələrinin tələbələri təhsil ala bilər.
R.T.Ərdoğan əlavə edib ki, D-8 ölkələri bütün sahələrdə münasibətləri möhkəmləndirməlidir.
Qeyd edək ki, Azərbaycan prezidenti İlham Əliyev də Türkiyə prezidenti Rəcəb Tayyib Ərdoğanın dəvəti ilə D-8 sammitində xüsusi qonaq qismində iştirak edib.
D-8 sammiti bu gün İstanbulda baş tutub. Sammitdə üzv ölkələr - Türkiyə, Banqladeş, Misir, İndoneziya, İran, Malayziya, Nigeriya və Pakistan iştirak edib.
N.O.
www.oxu.az
"
"İlham Əliyev: Azərbaycanın valyuta ehtiyatları ölkənin ümumi daxili məhsuluna bərabərdir“Qısa müddət ərzində ölkəmiz uğurlu inkişaf yolu keçib. 2004-cü ildən başlayaraq iqtisadiyyatımız 3 dəfədən çox artıb, 2 milyona yaxın iş yeri açılıb. Yoxsulluq 5 faizə düşüb. Savadlılıq 100 faizə yaxındır”.
Oxu.Az-ın məlumatına görə, bunu Azərbaycan prezidenti İlham Əliyev İstanbulda inkişaf etməkdə olan səkkiz ölkənin İqtisadi Əməkdaşlıq Təşkilatının (D-8) “Əməkdaşlıq yolu ilə imkanları artırmaq” devizi altında keçirilən IX Zirvə görüşündə çıxışı zamanı deyib.
O bildirib ki, Azərbaycanın valyuta ehtiyatları ölkənin ümumi daxili məhsuluna bərabərdir: “Xarici dövlət borcu ümumi daxili məhsulun 20 faizindən azdır. Azərbaycanın bu uğurları beynəlxalq təşkilatlar tərəfindən də qeyd olunur. Davos İqtisadi Forumunun iqtisadiyyatın rəqabət qabiliyyətliliyi üzrə builki hesabatında Azərbaycan 35-ci yeri tutub”.
Prezident qeyd edib ki, Azərbaycan beynəlxalq miqyaslı layihələrin təşəbbüskarı və fəal iştirakçısıdır. “Bu gün biz tərəfdaşlarımızla birlikdə “Cənub Qaz Dəhlizi” layihəsini icra edirik. Bu, dünyanın ən böyük infrastruktur layihələrindən biridir. Cənub Qaz Dəhlizinin əsas hissəsi olan TANAP qaz kəməri üzrə saziş 2012-ci ildə Azərbaycan ilə Türkiyə arasında İstanbul şəhərində imzalanıb və bu kəmər gələn il istifadəyə veriləcək. Tezliklə rəsmi açılışı olacaq Bakı-Tbilisi-Qars dəmir yolu Avropa ilə Asiya arasında ən qısa yol olacaq. Azərbaycan Şərq-Qərb və Şimal-Cənub nəqliyyat dəhlizlərinin yaradılmasına böyük sərmayələr qoyur. Bu nəqliyyat dəhlizləri Avrasiyanın iqtisadi inkişafı üçün yeni imkanlar açacaq”.
N.О.
www.oxu.az
"
"Azərbaycan prezidentindən müsəlman ölkələrinə ÇAĞIRIŞ""Ermənistan 25 ildən artıqdır, Azərbaycanın tarixi torpaqlarını - Dağlıq Qarabağı və ətrafındakı 7 rayonu işğal edib. Həmin ərazilərdə etnik təmizləmə siyasəti aparılıb, 1 milyondan artıq soydaşımız qaçqın və məcburi köçkün vəziyyətinə düşüb. 1992-ci ildə Ermənistan Xocalı soyqırımını törədib. Bu hərbi cinayət nəticəsində 613 dinc azərbaycanlı qətlə yetirilib, onlardan 106-sı qadın və 63-ü uşaqdır. Minlərlə insan itkin düşüb və yaralanıb. BMT Təhlükəsizlik Şurası münaqişə ilə bağlı 4 qətnamə qəbul edib"".
Oxu.Az-ın məlumatına görə, bunu prezident İlham Əliyev İstanbulda keçirilən D-8 sammitində çıxışında deyib.
Dövlət başçısı bildirib ki, bu qətnamələrdə erməni silahlı qüvvələrinin Azərbaycan torpaqlarından dərhal və qeyd-şərtsiz çıxarılması tələb edilir: ""Eyni zamanda, Qoşulmama Hərəkatı, İslam Əməkdaşlıq Təşkilatı, ATƏT və digər təşkilatlar da oxşar qərar və qətnamələr qəbul etmişlər. Lakin işğalçı Ermənistan bu qərarlara məhəl qoymur və azərbaycanlı mülki əhaliyə qarşı hərbi cinayətlərini davam etdirir.
Ötən ilin aprelində təmas xəttində Ermənistanın silahlı hücumu nəticəsində mülki şəxslər və hərbçilər həlak olub. Yüzlərlə yaşayış evi dağıdılıb. Azərbaycan Ermənistanın bu təxribatının qarşısını qətiyyətlə aldı, ordumuz torpaqlarımızın bir hissəsini erməni işğalçılarından azad etdi. Bundan sonra Ermənistan tərəfindən tamamilə dağıdılmış Cocuq Mərcanlı qəsəbəsi yenidən quruldu. 150 evdən ibarət bu qəsəbədə məktəb, tibb məntəqəsi və məscid tikildi. Bu məscid ermənilər tərəfindən dağıdılmış Şuşa məscidinin bənzəridir"".
Prezident İlham Əliyev Dağlıq Qarabağın Azərbaycanın tarixi torpağı olduğunu vurğulayıb. Dövlət başçısı qeyd edib ki, Ermənistan-Azərbaycan, Dağlıq Qarabağ münaqişəsi BMT Təhlükəsizlik Şurasının qətnamələri əsasında Azərbaycanın ərazi bütövlüyü çərçivəsində həll edilməlidir: ""Azərbaycan dövləti və xalqı heç vaxt imkan verməyəcək ki, onun əzəli torpağında ikinci qondarma erməni dövləti yaradılsın. Ölkəmizin ərazi bütövlüyü danışıqlar mövzusu deyil və olmayacaq"".
Azərbaycanın İslam həmrəyliyini xüsusilə əhəmiyyətli saydığını, bu işə öz töhfəsini verdiyini qeyd edən dövlət başçısı 2017-ci ilin Azərbaycanda “İslam Həmrəyliyi İli” elan olunduğunu xatırladıb.
""Eyni zamanda, bu il Azərbaycanda 54 müsəlman ölkəsindən gələn 3 minə yaxın idmançının iştirak etdiyi IV İslam Həmrəyliyi Oyunları keçirilib. Biz bu gün dünyada ən ciddi təhlükələrdən biri olan islamofobiyaya qarşı fəal mübarizə aparırıq. Özünü müsəlman ölkələrinin dostu kimi qələmə verməyə çalışan Ermənistan isə Dağlıq Qarabağ və ətraf bölgələrdə məscidləri və dini abidələri dağıdıb. Məscidləri dağıdan ölkə heç vaxt müsəlman ölkələrinin dostu ola bilməz"", - deyə prezident bildirib.
N.О.
www.oxu.az
"
"Jirinovski Azərbaycan-Rusiya-İran əməkdaşlığından danışdı""Azərbaycan, Rusiya və İran prezidentlərinin istənilən görüşünü alqışlayıram. Ümid edirəm ki, üçtərəfli görüşlər əməkdaşlığın gücləndirilməsinə və yeni qarşılıqlı faydalı razılaşmalara gətirib-çıxaracaq"".
Oxu.Az-ın məlumatına əsasən, bunu Report-un Rusiya bürosuna müsahibəsində Rusiya Liberal Demokrat Partiyasının (RLDP) lideri Vladimir Jirinovski Azərbaycan, Rusiya və İran prezidentlərinin noyabrın 1-də Tehranda keçirilməsi planlaşdırılan görüşünü şərh edərkən deyib.
Onun sözlərinə görə, Avropanın Rusiya ilə dostluq etmək niyyətindən uzaq olduğu məqamda Moskvanın cənub dövlətləri ilə əməkdaşlığı hamı üçün faydalı olacaq: ""Rusiyanın texnologiyası, nəqliyyat imkanları, böyük bazarı və bunun qarşılığında Türkiyə, İran və ya Azərbaycan kimi cənub ölkələrinin bütün il boyu təmin edə biləcəyi məhsullar; bu, hamımız üçün üstünlükdür, açıq-aydın faydadır. Elə ona görə də son illərdə ölkələrimiz daha çox əməkdaşlıq edir"".
O, Rusiyanın cənub ölkələri ilə tərəfdaşlığının və ya hətta ittifaqının Yaxın Şərqi ""sakitləşdirə"" biləcəyini vurğulayıb.
Rusiya-Türkiyə əməkdaşlığından danışan V.Jirinovski Rusiyanın həm ideoloji, həm də iqtisadi cəhətdən Türkiyəyə yaxın olduğunu bildirib: ""Milyonlarla turistimiz hər il Türkiyənin kurort zonalarına gedir, Türkiyəni ən son silahlarla təchiz edirik və ümumilikdə Türkiyə hökumətinin siyasətini dəstəkləyirik. Öz növbəsində, minlərlə türkiyəli işçi Rusiyada çalışır. Rusiyada Türkiyənin bir çox tikinti şirkətləri fəaliyyət göstərir, Rusiya mağazalarının rəflərində Türkiyə istehsalı olan çoxlu meyvə-tərəvəz var"".
O bildirib ki, Avropanın Ankaraya dərs keçdiyi, notasiya oxuduğu, necə yaşamaq lazım olduğunu öyrətməyə çalışdığı məqamda Rusiya Türkiyə ilə qarşılıqlı faydalı əməkdaşlığa hazırdır.
N.О.
www.oxu.az
"
"Prezident: Özbəkistan Qarabağ münaqişəsinin həllində Azərbaycanı dəstəkləyir“Özbəkistan Dağlıq Qarabağ münaqişəsinin həlli məsələsində Azərbaycanın ədalətli mövqeyini dəstəkləyir”.
Oxu.Az-ın məlumatına görə, bunu Özbəkistan prezidenti Şavkat Mirziyoyev Daşkənddə Qafqaz Müsəlmanları İdarəsinin sədri şeyxülislam Allahşükür Paşazadənin rəhbərlik etdiyi Azərbaycan nümayəndə heyəti ilə görüşdə deyib.
Dövlət başçısı vurğulayıb ki, rəsmi Daşkəndin Dağlıq Qarabağ münaqişəsindəki mövqeyi dəyişilməzdir. ""Özbəkistan Ermənistan-Azərbaycan münaqişənin həllini BMT-nin Təhlükəsizlik Şurasının qətnamələrinin birmənalı olaraq icrasında görür"".
N.O.
www.oxu.az
"
"Azərbaycanda yeni medal təsis edildi“Azərbaycan Respublikasının orden və medallarının təsis edilməsi haqqında” qanuna dəyişiklik olundu.
Oxu.Az xəbər verir ki, dəyişikliyə əsasən, “Mülki aviasiya sahəsində xidmətlərə görə” medalı təsis olunub.
Bu medalla vəzifələrini nümunəvi icra edən, istehsal fəaliyyətində yüksək nəticələr göstərən mülki aviasiya işçiləri təltif ediləcəklər.
N.H.
www.oxu.az
"
"İlham Əliyevin Türkiyəyə səfəri başa çatdıAzərbaycan Respublikasının prezidenti İlham Əliyevin Türkiyə Respublikasına səfəri oktyabrın 20-də başa çatıb.
Oxu.Az-ın xəbərinə görə, bu barədə prezidentin mətbuat xidməti məlumat yayıb.
Xatırladaq ki, oktyabrın 19-da Azərbaycan Respublikasının prezidenti İlham Əliyev Türkiyə Respublikasının prezidenti Rəcəb Tayyib Ərdoğanın dəvəti ilə D-8 Zirvə görüşündə xüsusi qonaq qismində iştirak etmək üçün İstanbula getmişdi.
N.O.
www.oxu.az
"
"Azərbaycan prezidenti İstanbulda keçirilən D-8 sammitində çıxış etdi - FOTOTürkiyənin İstanbul şəhərində D-8 sammiti davam edir.
Oxu.Az-ın məlumatına görə, sammitə xüsusi qonaq qismində qatılan Azərbaycan prezidenti İlham Əliyev IX Zirvə görüşündə çıxış edib. 
Daha sonra D-8 Şurasının 16-cı, 17-ci və xüsusi sessiyalarının hesabatları dinlənilib, gündəlikdə duran məsələlər müzakirə olunub.























N.О.
www.oxu.az
"
"XİN: “Mundo Deportivo” Azərbaycandan üzr istədiİspaniyanın məşhur idman nəşri “Mundo Deportivo” Azərbaycandan üzr istəyib.
Bu barədə Oxu.Az-a Azərbaycan XİN-nin sözçüsü Hikmət Hacıyev məlumat verib. 
Xatırladaq ki, İspaniyanın məşhur idman nəşri “Mundo Deportivo”ya məxsus http://urbanian.mundodeportivo.com internet səhifəsində “Atletiko”nun futbolçusu Yannik Karrasko haqqında dərc edilmiş 19.10.2017-ci il tarixli məqalədə “Qarabağ” Futbol Klubu səhvliklə erməni klubu kimi təqdim olunmuşdu.
“Azərbaycan Respublikasının İspaniya Krallığındakı Səfirliyinin müdaxiləsi nəticəsində buraxılan kobud səhvə görə redaksiya heyəti tərəfindən üzrxahlıq edilmiş, sözügedən məlumat dəyişdirilərək, “Qarabağ” Futbol Klubunun Azərbaycana məxsus olması həqiqəti öz əksini tapmışdır”, - deyə Hikmət Hacıyev bildirib.








N.О.
www.oxu.az
"
"Milli Məclis AŞPA-nın Azərbaycan əleyhinə qətnamələrinə etirazını bildirdi – VİDEOMilli Məclisin bu gün keçirilən iclasında Avropa Şurası Parlament Assambleyasının son sessiyasında Azərbaycan əleyhinə qəbul olunmuş sənədlərə etiraz olunub.
Oxu.Az xəbər verir ki, APA-nın məlumatına görə, çıxış edən deputat Elmira Axundova bildirib ki, Ukraynadan olan deputatların Azərbaycan əleyhinə səs verməsi rəsmi Kiyev tərəfindən də narazılıqla qarşılanıb.
O qeyd edib ki, bu yaxınlarda Azərbaycanda səfərdə olan Ukrayna baş nazirinin müavini ilə Azərbaycan Ukraynalıları Konqresinin ofisində keçirilən görüşdə də bu məsələyə toxunulub: “Düşünürəm ki, deputatların o münasibəti rəsmi Kiyevin mövqeyi deyil”.
Deputat Tahir Kərimli isə AŞPA-da üzvlərini əxlaqsız adlandırıb: “Əgər Avropa Şurası Azərbaycanı öz sıralarından çıxarmaq istəyirsə, onda Azərbaycan özü o qərarı gözləmədən Avropa Şurasından çıxmaq qərarını verməlidir. Avropa bizim nə göy rəngimizi görmək istəyir, nə də yaşıl rəngimizi. Bəs, bizim Qafqaz vüqarımız harada qaldı? Biz niyə əxlaqsızlıqdan dağılan imperiyaların diktəsi ilə yaşamalıyıq? Kimi azad etməliyiksə, özümüz azad etməliyik, heç vaxt böyük qüvvələrin diktəsi ilə yaşamamalıyıq. Kor-koranə o qüvvələrin qərarlarını icra etməməliyik”.  
Spiker Oqtay Əsədov isə deputatın bu çıxışına reaksiya verib: “Əgər Avropa Şurasına kor-koranə itaət etsəydik, bizə qarşı belə davranmazdılar. Söhbətin kökü erməni diasporunun təsiri və Azərbaycanın tutduğu mövqe ilə əlaqədardır”. 
Öz növbəsində deputat Fazil Mustafa bildirib ki, Avropa Şurası Azərbaycana qarşı qərəzlidir: “Amma Azərbaycan heç bir platformada meydanı ermənilərə buraxmamalıdır. Əgər bizi çıxarsalar, o halda öz kursumuzu bəyan etməliyik”. 
Deputat Zahid Oruc da qeyd edib ki, ölkə prezidenti Brüssel sammitində iştirak qərarını verməklə, artıq Avropaya münasibətini ifadə edib: “Biz Avropa Şurasından çıxmaqla bağlı qərar versək, ermənilər bu fürsətdən istifadə edəcəklər. Dağlıq Qarabağın “müstəqilliyini” tanıtmaqdan tutmuş, digər məsələlərədək”.
Spiker Oqtay Əsədov isə “heç kim bu qurumdan çıxmağa hazırlaşmır. Biz bu qurumun münasibətindən danışırıq” deyə fikrini bildirib.
Səməd Seyidov isə sonda təklif edib ki, buradakı müzakirələrin nəticəsini ümumiləşdirib AŞPA-ya göndərmək lazımdır. Təklif qəbul olunub.

E.Ə.
www.oxu.az
"
"Oqtay Əsədov: Avropa Şurasında qalıb-qalmayacağımızı müzakirə edəcəyik“Avropa Şurası Parlament Assambleyasının sessiyasında Azərbaycan əleyhinə qətnaməyə Ukraynanın hakim partiyasından olan deputatlar səs verməsə də, bitərəf qalıblar. Bu da, məncə, doğru addım deyil”.
Oxu.Az-ın Report-a istinadən xəbərinə görə, bunu Milli Məclisin bu gün keçirilən plenar iclasında parlamentin sədri Oqtay Əsədov bildirib. 
O deyib ki, Avropa Məhkəməsinin 10 mindən yuxarı qərarı icra olunmur: “Amma Azərbaycan bütün bu qərarları yerinə yetirir, cərimələri ödəyir. Elə bil, sanki, lotoreya oynayırlar, o qədər ölkədən Azərbaycanı hədəf seçirlər. Azərbaycana qarşı məlum maddənin tətbiq edilməsi qərəzli olar. Bu baş verərsə, bizim Avropa Şurasında qalıb-qalmayacağımız müzakirə olunacaq”.
N.О.
www.oxu.az
"
"Səməd Seyidov Avropa Şurasını ittiham etdi “Avropa Şurası Parlament Assambleyasının sessiyasında Azərbaycan nümayəndə heyəti ölkəmizi layiqincə təmsil etdi. Amma bu sessiya asan keçmədi”.
Oxu.Az-ın Report-a istinadən xəbərinə görə, bunu Milli Məclisin bu gün keçirilən plenar iclasında Azərbaycanın Avropa Şurası Parlament Assamleyasındakı nümayəndə heyətinin rəhbəri, parlamentin Beynəlxalq münasibətlər və parlamentlərarası əlaqələr komitəsinin sədri Səməd Seyidov deyib.
O bildirib ki, sessiyanın bir neçə günü Azərbaycana həsr olunub: “Nəyə görə Azərbaycan məsələsi gündəmə gətirilmişdi? Hər şey aydındır. Avropa Şurasının özündə gedən proseslər ona deməyə əsas verir ki, bu qurum problemlərini həll etmək əvəzinə, hansısa ölkələri hədəfə gətirir. Təəssüflər olsun ki, Azərbaycana qarşı qəbul olunan qətnamənin müzakirəsi zamanı iclaslara gəlməyən şəxslər belə bu dəfə toplantıya qatılmışdı. Avropa Şurası Azərbaycan üçün vacib qurumdur, vacib tribunadır. Bu məkandan Azərbaycanı məhrum etmək istəyirlər”.
S.Seyidov qeyd edib ki, Avropa Şurasının baş katibi qanunun aliliyini alətə çevirərək, Azərbaycana qarşı təzyiq etməyə çalışır: “Sağlam qüvvələr də bu insanların girovuna çevrilib. Səsvermə zamanı bir qrup insan da bunların təsirinə düşüb, Azərbaycanın əleyhinə qətnamə qəbul olunub. Ukraynalı deputatlar bizim əleyhimizə səs veriblər. Bu o deməkdir ki, onlar həm də Ukraynanın əleyhinə səs vermiş olublar. Hakim partiyanın deputatlarından başqa, digər partiyaların nümayəndələri Azərbaycan əleyhinə səs verib. Demək istəyirəm ki, Ukrayna-Azərbaycan münasibətləri normaldır”. 
Nümayəndə heyətinin rəhbəri bir qrup türkiyəli deputatın Azərbaycana qarşı qəbul olunan qətnaməyə səsvermələrinə də münasibət bildirib: “Münasibətləri təhlil etməliyik. Əgər hiss etsək ki, deputatlardan başqa digər qurumlar bizə qarşı qərəzlidir, o zaman mövqeyimizi ortaya qoymalıyıq. Heç bir dövlət bu cür qərəzli münasibətə dözə bilməz. Təzyiqlər həddindən artıq böyükdür, bu təzyiqlər Azərbaycanın apardığı uğurlu siyasətə qarşıdır”.
N.О.
www.oxu.az
"
"Milli Məclisin növbəti plenar iclası başladıAzərbaycan Milli Məclisinin növbəti plenar iclası başlayıb.
Oxu.Az-ın Report-a istinadən xəbərinə görə, spiker Oqtay Əsədovun sədrliyi ilə keçirilən iclasın gündəliyinə 20 məsələ daxildir.
Toplantıda Miqrasiya, Cinayət, İnzibati Xətalar, Mülki Prosessual, İnzibati Prosessual məcəllələrinə əlavə və dəyişikliklərə baxılacaq.
Bundan başqa, “Banklar haqqında”, “Poçt haqqında”, “Azərbaycan Respublikasının Mərkəzi Bankı haqqında”, “Məhkəmələr və hakimlər haqqında”, “Məhkəmə - Hüquq Şurası haqqında”, ""Mədəniyyət haqqında"", “Vəkillər və vəkillik fəaliyyəti haqqında” və s. qanunlara dəyişiklik layihələri də müzakirəyə çıxarılacaq. 
N.O.
www.oxu.az
"
"İlham Əliyev və Ərdoğanın iştirakı ilə D-8 Zirvə görüşü başladı - FOTOTürkiyənin İstanbul şəhərində D-8 Zirvə görüşü başlayıb.
Oxu.Az-ın Report-un Türkiyə müxbirinə istinadən verdiyi məlumata görə, tədbirdə Azərbaycan prezidenti İlham Əliyev, Türkiyə prezidenti Rəcəb Tayyib Ərdoğan və başqaları iştirak edir.
Qeyd edək ki, Azərbaycan Respublikasının prezidenti İlham Əliyev Türkiyə Respublikasının prezidenti Rəcəb Tayyib Ərdoğanın dəvəti ilə D-8 Zirvə görüşündə xüsusi qonaq qismində iştirak etmək üçün İstanbulda səfərdədir.








N.O.
www.oxu.az
"
"Leyla Əliyeva Musiqili Teatrda olub - FOTOHeydər Əliyev Fondunun vitse-prezidenti, “Baku” jurnalının təsisçisi və baş redaktoru Leyla Əliyeva Azərbaycan Dövlət Musiqili Teatrında olub.
Qurumun Mətbuat xidmətinin rəhbəri Samir Sədaqətoğlu Oxu.Az-a bildirib ki, xüsusilə gənclərin yaradıcılıq fəaliyyəti ilə maraqlanan L. Əliyeva və onunla birlikdə olan qonaqlar Antuan de Sent-Ekzüperinin dünyaca məşhur əsəri əsasında hazırlanan “Balaca şahzadə” musiqili tamaşasının məşqini izləyiblər. Dövlət Musiqili Teatrının direktoru, Əməkdar incəsənət xadimi, sənətşünaslıq üzrə fəlsəfə doktoru Əliqismət Lalayev qonaqlara tamaşanın yaradıcı heyətinin əsasən gənclərdən ibarət olması haqqında məlumat verib. O qeyd edib ki, Musiqili Teatrda hər zaman gənclərə xüsusi diqqətlə yanaşılır, onlara etimad göstərilir. Demək olar ki, teatrın cari repertuarındakı bütün tamaşalarda baş və əsas rollarda çıxış edən gənclər hər zaman onlara göstərilən bu etimadı doğrultmağa çalışırlar. Ə. Lalayev qeyd edib ki, “Balaca şahzadə” əsəri teatr tariximizdə Azərbaycan dilində hazırlanan ilk muzikl kimi yaddaşlarda qalacaq.
Tamaşanın məşq prosesindən razı qaldıqlarını söyləyən Leyla xanım Əliyeva və qonaqlar yaradıcı gənclərə qayğının vacib olduğunu diqqətə çatdırdılar.“Çox gözəl tamaşa alınacaq. Məşq olmasına baxmayaraq, aktyorların oyununa valeh oldum. Xüsusən gənclərin gözlərindəki yaradıcılıq eşqi məni heyran etdi. Mən sizin teatrda “O olmasın, bu olsun” tamaşasına baxmışdım. Rejissor işi, aktyor oyunu, səhnə tərtibatı, xüsusən kostyumlar valehedici idi. Hər dəfə bu tamaşanı xoş təəssüratlarla xatırlayıram. İnanıram ki, “Balaca şahzadə” tamaşası da uğurlu olacaq, bu, artıq indidən görünür. Musiqili Teatrın belə uğurlu işlərinə biz də sevinirik”, - deyə Leyla Əliyeva gənclərlə söhbətində bildirib, tamaşanın iştirakçıları ilə şəkil çəkdirib.
Görüşdə iştirak edən Mədəniyyət və Turizm naziri Əbulfəs Qarayev, Gənclər və İdman naziri Azad Rəhimov gənclərə öz tövsiyələrini bildirdilər, tamaşa haqqında təəssüratlarını bölüşdülər.
Qeyd edək ki, Beynəlxalq layihə kimi hazırlanan tamaşanın quruluşçu rejissoru Azərbaycan Respublikasının Xalq artisti, “Şöhrət” ordenli Cənnət Səlimova, bəstəkarı Amerika Birləşmiş Ştatlarını təmsil edən, bir sıra beynəlxalq müsabiqələrin laureatı, həmyerlimiz Ruslan Ağababayev, xoreoqrafı Rusiya Federasiyasının plastika üzrə məşhur rejissoru, Dövlət mükafatı laureatı, dünya şöhrətli baletmeyster Sergey Gritsay, musiqi rəhbəri Əməkdar artist Vaqif Məstanov, quruluşçu rəssamı gənc rəssam Məryəm Ələkbərli, rejissoru Əməkdar artist Nofəl Vəliyevdir. Tamaşanın səhnə qrafikası isə Mehdi Məmmədova məxsusdur. Balaca şahzadə obrazını Musiqili Teatrın iki azyaşlı aktyoru – adı “Qızıl kitab”a yazılan, Prezident təqaüdçüsü Atilla Məmmədov və Rahib Məmmədov canlandırır. Səhnə əsərində digər rolları Əməkdar artistlər Ələkbər Əliyev, Anton Ferştandt, Şövqi Hüseynov, aktyorlar Məhərrəm Qurbanov, Əliməmməd Novruzov, Əmrah Dadaşov, Nicat Əli, Aydan Həsənova, Emil Heydərov və Atəş Qarayev ifa edirlər.








A.S.
www.oxu.az
"
"Torrens meri: Azərbaycan regionda ABŞ üçün önəmli müttəfiqdir - FOTOABŞ-ın Los-Anceles Vilayətinin Torrens şəhərində Azərbaycanın Dövlət Müstəqilliyi gününə həsr olunan geniş tədbir keçirilib.
Azərbaycanın Los-Ancelesdəki baş konsulluğundan Oxu.Az-a verilən məlumata görə, Torrens Şəhər Şurasının üzvü Haydi Eşkraft Azərbaycanın müstəqillik tarixi, keçdiyi uğurlu yol və əldə etdiyi nailiyyətlər haqqında tədbir iştirakçılarına məlumat verib.
Sonra Torrens şəhərinin meri Patrik Fyuri çıxış edərək, meri olduğu şəhərin bu cür mötəbər tədbirə ev sahibliyi etməsindən məmnunluq duyduğunu bildirib. O, ABŞ və Azərbaycanın həm ikitərəfli, həm də beynəlxalq təşkilatlar çərçivəsində uğurlu əməkdaşlığına toxunaraq, Azərbaycanın ABŞ üçün regionda önəmli müttəfiq olduğunu vurğulayıb.
Daha sonra Torrens Şəhər Şurası tərəfindən 18 oktyabrın bu şəhərdə Azərbaycanın Müstəqillik günü elan edilməsi haqqında bəyannamə, şəhər meri Patrik Fyuri və Şəhər Şurasının digər üzvləri tərəfindən oxunaraq təqdim olunub.
Təqdimatdan sonra Azərbaycan və ABŞ bayraqları Torrens Şəhər Meriyası qarşısına gətirilərək, təntənəli şəkildə ucaldılıb. Sonra Azərbaycanın dövlət himni səsləndirilib.
Azərbaycanın Los-Ancelesdəki baş konsulu Nəsimi Ağayev öz çıxışında xalqımızın müstəqillik uğrunda şərəfli mübarizəsi haqqında ətraflı danışaraq, dövlət üçün ağır bir dönəmdə ümummilli lider Heydər Əliyevin hakimiyyətə qayıdışından sonra müstəqilliyimizin möhkəmləndirilməsi yönündə məqsədyönlü addımların atıldığını və nəticədə çağdaş dövlətçiliyimizin təməlinin qoyulduğunu diqqətə çatdırıb.
N.Ağayev Azərbaycanın geostrateji mövqeyi, tarixi, zəngin mədəniyyəti, xarici siyasəti, iqtisadi inkişafı və ABŞ ilə strateji tərəfdaşlıq münasibətləri barədə tədbir iştirakçılarına ətraflı məlumat verib.
Daha sonra Los-Anceles Dinlərarası Şurasının sədri, Kaliforniyanın ən nüfuzlu xristian din xadimlərindən olan yepiskop Xuan Karlos Mendez və Los-Ancelesin müsəlman icmasının tanınmış xadimi Məhəmməd Xan çıxış edərək, Azərbaycanda mövcud olan multikulturalizm və tolerantlıq ənənələri haqqında danışıblar. Onlar ölkədə müxtəlif dini və etnik mənsubiyyətə malik olan insanların sülh və əmin-amanlıq şəraitində yaşadıqlarını, Azərbaycanın unikal tolerantlıq modelinin bütün dünyaya nümunə ola biləcəyini bildiriblər.























N.O.
www.oxu.az
"
"Putin Qərblə münasibətlərdə Rusiyanın əsas səhvini açıqladıRusiya prezidenti Vladimir Putin Qərblə münasibətlərdə ölkəsinin əsas səhvini açıqlayıb.
Oxu.Az-ın APA-ya istinadən verdiyi xəbərə görə, V. Putin açıqlamanı “Valday” diskussiya klubunun toplantısında çıxışı zamanı verib.   
“Qərblə münasibətlərdə bizim ən əsas səhvimiz ondadır ki, biz sizə həddindən çox etibar etdik, sizinsə səhviniz ondadır ki, bu etibarı zəif cəhət kimi qəbul etdiniz və ondan sui-istifadə etdiniz”. 
 A.S.
www.oxu.az
"
"Avropa Parlamentində erməni təxribatının qarşısı alındı18-19 oktyabr 2017-ci il tarixində Brüsseldə erməni diasporunun təşkilatçılığı ilə Avropa ermənilərinin 4-cü “konqresi” keçirilib.
Oxu.Az-ın Trend-ə istinadən məlumatına görə, konqres çərçivəsində Avropa Parlamentinin binasında keçirilən sessiya zamanı Ermənistan silahlı qüvvələri tərəfindən işğal edilmiş Azərbaycanın ərazisi Dağlıq Qarabağda yaradılan qondarma rejim “nümayəndələri”nin iştirakı ilə təxribat törədilməsi nəzərdə tutulurdu.
İşğalçı rejimin “başçısı” Bako Saakyanın əlaltıları ilə Brüsselə gəlməsinə və “konqres”də iştirak etmək cəhdlərinə baxmayaraq, atılan addımlar nəticəsində qondarma rejim “nümayəndələri”nin Avropa Parlamenti binasında keçirilən tədbirdə iştirakının və çıxışının qarşısı alınıb.
S.B.
www.oxu.az
"
"İlham Əliyev Türkiyədə səfərdədir - YENİLƏNİB + VİDEO + FOTOXəbər verdiyimiz kimi, Azərbaycan Prezidenti İlham Əliyev bu gün Türkiyə Respublikasının Prezidenti Rəcəb Tayyib Ərdoğanın dəvəti ilə D-8 Zirvə görüşündə xüsusi qonaq qismində iştirak etmək üçün İstanbula gedib.
Oxu.Az Yenicag.az-a istinadən sizi həmin səfərdən ilk görüntülərlə tanış edir:

20:35
Azərbaycan prezidenti İlham Əliyev İstanbulda İranın birinci vitse-prezidenti Eshaq Cahangiri ilə görüşüb.
Oxu.Az-ın xəbərinə görə, Azərbaycan prezidenti  Türkiyə prezidenti Rəcəb Tayyib Ərdoğanın dəvəti ilə D-8 Zirvə görüşündə xüsusi qonaq qismində iştirak etmək üçün İstanbula səfər edib.
Görüşdə prezident İlham Əliyev ikitərəfli münasibətlərin uğurla inkişaf etdiyini bildirib, siyasi əlaqələrimizin yüksək səviyyədə olduğunu vurğulayıb. Azərbaycan prezidenti iqtisadi əməkdaşlığın genişləndiyini, ölkələrimiz arasında mühüm infrastruktur layihələrinin həyata keçirildiyini qeyd edib. Dövlət başçısı prezidentlər səviyyəsində görüşlərin əlaqələrimizin genişləndirilməsi işinə töhfə verdiyini bildirib.
İranın birinci vitse-prezidenti Eshaq Cahangiri Azərbaycan ilə İran arasında iqtisadi əməkdaşlığın uğurla inkişaf etdiyini deyib, Astara-Astara dəmir yolu xəttinin həm ikitərəfli sahədə, həm də bölgədə əməkdaşlıq baxımından əhəmiyyətini qeyd edib.
Eshaq Cahangiri regionda terrorizm təhdidlərinin olduğunu söylədi və buna qarşı mübarizədə ölkələrin səylərinin artırılmasının əhəmiyyətindən danışıb.
İqtisadi əlaqələrimizin uğurla inkişaf etdiyini deyən prezident İlham Əliyev Astara-Astara dəmir yolu layihəsinə dünyada böyük marağın olduğunu qeyd edərək bildirib ki, bu layihə bölgədə iqtisadi əməkdaşlığın inkişafına xidmət edir. Dövlət başçısı deyib ki, Azərbaycan beynəlxalq terrorizmə qarşı fəal mübarizə aparan ölkələrdəndir və bu sahədə səylərini əsirgəmir.
Söhbət zamanı Azərbaycan ilə İran arasında energetika, əczaçılıq, sərmayə qoyuluşu, sənaye, o cümlədən birgə avtomobil istehsalı və digər sahələrdə əməkdaşlığın yaxşı perspektivlərə malik olduğu bildirildi və əlaqələrimizin inkişafına dair fikir mübadiləsi aparılıb.

18:43
Azərbaycan prezidenti İlham Əliyev Türkiyə prezidenti Rəcəb Tayyib Ərdoğanın dəvəti ilə D-8 Zirvə görüşündə xüsusi qonaq qismində iştirak etmək üçün İstanbula səfər edib.
Oxu.Az-ın məlumatına görə, İstanbulun Atatürk Beynəlxalq Hava Limanında prezident İlham Əliyevin şərəfinə fəxri qarovul dəstəsi düzülüb.
Fəxri qarovul dəstəsinin rəisi prezident İlham Əliyevə raport verib.
Dövlət başçısı fəxri qarovul dəstəsini salamlayıb.
Azərbaycan prezidentini İstanbul valisi Vasip Şahin və digər rəsmi şəxslər qarşılayıblar.

A.S.
www.oxu.az
"
"Azərbaycan XİN Ermənistan rəhbərliyinə BMT TŞ-nın qətnamələrini oxumağı məsləhət gördü“BMT Təhlükəsizlik Şurasının Ermənistan-Azərbaycan, Dağlıq Qarabağ münaqişəsi ilə bağlı qətnamələrini oxumaq Ermənistan rəhbərliyi üçün faydalı olardı”.
Oxu.Az xəbər verir ki, bu sözləri APA-ya açıqlamasında Azərbaycan XİN-in mətbuat xidmətinin rəhbəri Hikmət Hacıyev Ermənistan xarici işlər naziri Edvard Nalbandyanın 4-cü Avropa erməniləri konfransında Qarabağın Azərbaycana məxsus olmaması ilə bağlı səsləndirdiyi fikirləri şərh edərkən deyib.
H.Hacıyev bildirib ki, sözügedən qətnamələrdə BMT Təhlükəsizlik Şurası Azərbaycan ərazilərinin işğalını pisləyib, Azərbaycanın ərazi bütövlüyü, suverenliyi və sərhədlərinin toxunulmazlığını təsdiq edib və işğalçı qüvvələrin dərhal, tam, qeyd-şərtsiz çıxarılmasını tələb edib: “Qətnamələrdə Dağlıq Qarabağın Azərbaycanın ayrılmaz hissəsi olduğu bir daha təsbit olunub. Ermənistan xarici işlər nazirinin isə bu cəfəngiyatı təkrarlamaması və heç olmasa, peşəkar şəkildə davranmağa cəhd göstərməsi onun özü üçün yaxşı olardı. Təəssüf edirik ki, Ermənistan tərəfindən yürüdülən bu məqsədyönlü və qərəzli savadsızlıq danışıqlar üçün mənfi təcrübə yaratmaqla bərabər, Ermənistan vətəndaşlarını və diaspora ermənilərini çaşqın vəziyyətə salır”.
A.S.
www.oxu.az
"
"Bir qrup energetik medal və fəxri adlarla təltif edildiPrezident İlham Əliyev Azərbaycan energetiklərinin “Tərəqqi” medalı ilə təltif edilməsi haqqında sərəncam imzalayıb.
Oxu.Az-ın xəbərinə görə, sərəncamda qeyd edilir ki, Azərbaycanda energetika sahəsində səmərəli fəaliyyətinə görə aşağıdakı şəxslər “Tərəqqi” medalı ilə təltif edilsinlər:
Abdullayev Saleh Fazil oğlu
Babayev Azər Məşədibaba oğlu
Bayramov Araz İsa oğlu
Bayramov Arif Qəhrəman oğlu
Əfəndiyev Akif Ələddin oğlu
Əliyev Elçin Fazil oğlu
Əliyev Soltan Teymur oğlu
Kəlbiyev Ramiz Kəlbi oğlu
Kərimov Ələkbər Mehdi oğlu
Kərimov İlqar İkram oğlu
Qəribzadə Pərviz Qəşəm oğlu
Quliyev Abas Yaqub oğlu
Quliyev Mehman Şikar oğlu
Manafov Süleyman İsmayıl oğlu
Məlikov Cəmil Əhməd oğlu
Məmmədov Rövşən Məmməd oğlu
Mürsəliyev Amil Balamehti oğlu
Orucov Namiq Qərib oğlu
Rəhimov Toğrul Əzim oğlu
Səmədov Azad Mahmud oğlu
Səmədov Əhməd Səməd oğlu
Süleymanov Fəzayıl İmaməli oğlu
Zeynalov Sahib Səfərəli oğlu.
Eyni zamanda, Prezident İlham Əliyev Azərbaycanın bir qrup energetikinə fəxri adların verilməsi haqqında sərəncam imzalayıb.
Sərəncamda qeyd edilir ki, Azərbaycanda energetika sahəsinin inkişafında xidmətlərinə görə aşağıdakı şəxslərə Azərbaycan Respublikasının fəxri adları verilsin:
“Əməkdar elm xadimi”
Rəhmanov Nəriman Rəhmanoviç
“Əməkdar mühəndis”
Əhmədov Canəhməd Səbzulla oğlu
Qafarlı Etibar Məmməd oğlu
Ramazanov Qəzənfər Çoban oğlu
Tağıyev Sadir Sadıq oğlu.
A.S.
www.oxu.az
"
"Niderlandın baş naziri: Kataloniya məsələsinin Avropa İttifaqına dəxli yoxdurNiderlandın Baş naziri Mark Ryutte hesab edir ki, referendum keçirilən Kataloniya məsələsinin Avropa İttifaqına heç bir aidiyyəti yoxdur.
Oxu.Az-ın Trend-ə istinadla məlumatına görə, baş nazir bəyan edib ki, bu, İspaniyanın daxili işidir.
M.Ryutte deyib: “Bu, İspaniyanın daxili işidir, mən başqa dövlətləin daxili işlərini şərh etmirəm. Bunun Avropa İttifaqına heç br dəxli yoxdur. Bu, İspaniyanın işidir, Ali Məhkəmə qərar çıxarıb və hökumət bu qərarı icra edir”.
Xatırladaq ki, oktyabrın 1-də İspaniyanın Kataloniya vilayətində bölgənin müstəqilliyi haqqında qanunsuz referendum keçirilib. Bununla belə, muxtar vilayət hələ müstəqilliyini elan etməyib.
A.S.
www.oxu.az
"
"Ərdoğanın baş müşaviri istefa verdiTürkiyədə hakim Ədalət və İnkişaf Partiyası (AKP) liderinin baş müşaviri, millət vəkili Şaban Dişli istefa verib.
Oxu.Az-ın APA-ya istinadən verdiyi məlumata görə, Ş. Dişli bu il avqustun 30-da partiyanın lideri Rəcəb Tayyib Ərdoğan tərəfindən bu posta təyin edilib.
Ancaq Ş. Dişlinin təyinatı Türkiyə cəmiyyətində birmənalı qarşılanmayıb. Çünki Ş.Dişlinin qardaşı, Silahlı Qüvvələrin Baş Qərargahının Strateji Planlaşdırma İdarəsinin rəisi olmuş general Mehmet Dişli keçən il 15 iyul hərbi çevriliş cəhdinin əsas iştirakçılarından biri olub və hazırda həbsdədir. AKP-nin son qurultayına qədər partiya sədrinin müavini olan Ş. Dişli qurultayda partiyanın mərkəzi idarəetmə orqanlarına namizədlərin siyahısında yer almayıb və sədri müavini postundan istefa verib. Ancaq yenidən AKP sədri seçilən R. T. Ərdoğan gözlənilmədən Ş. Dişlini partiyada baş məsləhətçisi təyin edib. Ş. Dişli istefa ərizəsində yazıb ki, təyinatından sonra həm sosial şəbəkələrdə yer alan fikirlər, həm də AKP-dəki bir çox partiyadaşlarının məsələyə münasibəti onu narahat edib: “Hansı yerdə və vəzifədə oluramsa olum, partiyama və Rəcəb Tayyib Ərdoğana xidmət etməyi özüm üçün şərəf sayıram. Partiyamın və Rəcəb Tayyib Ərdoğanın haqsız yerə hədəf olmaması üçün bu vəzifədən istefa verdim”.
A.S.
www.oxu.az
"
"Azərbaycanda BMT həftəsi keçiriləcəkAzərbaycanda BMT həftəsi keçiriləcək.
Oxu.Az-ın məlumatına əsasən, bu barədə ""Report"" BMT-nin Azərbaycandakı ofisinin Mətbuat xidmətinə istinadən xəbər verir.
Tərəfdaşlığın 25 illiyi münasibətilə ölkədə bir sıra tədbirlər təşkil olunacaq.
Belə ki, oktyabrın 24-də Bakıda Azərbaycan ilə Birləşmiş Millətlər Təşkilatı (BMT) arasında tərəfdaşlığın 25 illiyinə həsr olunmuş kitabın təqdimatı keçiriləcək. Kitabda 1992-ci ildən 2017-ci ilə qədər əməkdaşlığın əsas mərhələləri haqqında məlumatlar, həmçinin arxiv fotoşəkilləri yer alıb. Elə həmin gün Bakıda müvafiq mövzuda fotosərgi nümayiş etdiriləcək.
Bundan əlavə, həm Bakıda, həm də bölgələrdə bir sıra ali təhsil müəssisələrində Azərbaycan və BMT arasındakı əməkdaşlığa həsr olunmuş mühazirələr və məlumat sessiyaları təşkil olunacaq. Tədbirlər ""ADA"" Universitetində, Azərbaycan Dillər Universitetində, Bakı Dövlət Universitetində, Gəncə Dövlət Aqrar Universitetində və s. yerlərdə keçiriləcək.
N.O.
www.oxu.az
"
"Əli Həsənov: Biz öz gücümüzə arxalanmalıyıq“Ermənistan-Azərbaycan, Dağlıq Qarabağ münaqişəsinin həllində biz özümüzə və öz gücümüzə arxalanmalıyıq, problemin həllində Azərbaycan xalqının, o cümlədən məcburi köçkünlərin yeganə ümid yeri hər bir azərbaycanlının Prezidenti cənab İlham Əliyevdir”.
Oxu.Az Trend-ə istinadən xəbər verir ki, bunu baş nazirin müavini, Qaçqın və Məcburi Köçkünlərin İşləri üzrə Dövlət Komitəsinin sədri Əli Həsənov deyib.
Ə.Həsənov bildirib ki, Ermənistan-Azərbaycan, Dağlıq Qarabağ münaqişəsinin həlli bizim üçün prioritet məsələdir: “Bu məsələnin tezliklə beynəlxalq hüququn norma və prinsipləri əsasında, Azərbaycanın ərazi bütövlüyü çərçivəsində həll edilməsi bizim üçün əsas vəzifədir”.
Nyu-Yorkda keçirilən BMT-nin Baş Assambleyasının 72-ci sessiyasına toxunan Ə.Həsənov diqqətə çatdırıb ki, Ermənistandakı cinayətkar rejimə rəhbərlik edən Serj Sarkisyan sessiyadakı çıxışında həmişə olduğu kimi heç bir əsasa söykənməyən fikirləri böyük gülünc doğurdu və Ermənistanın özündə böyük narahatçılıq səbəb oldu: “Bu çıxışla Ermənistan prezidenti özünü bütün dünya ictimaiyyəti qarşısında rüsvay etdi. Lakin Azərbaycan Prezidenti cənab İlham Əliyev BMT-nin mötəbər tribunasında məğrurcasına dayanaraq, faktlara söykənən təmkinli və yüksək səviyyəli çıxışı ilə son 25 ildə Ermənistanın cinayətkar rejiminin törətdiyi hadisələri bütün dünyanın diqqətinə çatdırdı”.
A.M.
www.oxu.az
"
"Xanbala Orucova general-mayor rütbəsi verilibPrezident İlham Əliyev Xanbala Tubail oğlu Orucova general-mayor ali hərbi rütbəsinin verilməsi haqqında sərəncam imzalayıb.
Oxu.Az xəbər verir ki, bu barədə dövlət başçısının rəsmi saytında məlumat verilib.
Qeyd edək ki, X.Orucov Xüsusi Dövlət Mühafizə Xidmətinin hərbi qulluqçusudur.
N.O.
www.oxu.az
"
"XİN Amerikalı şoumenin Qarabağa səfəri məsələsini araşdırırAmerikalı şoumen Entoni Burdenin Dağlıq Qarabağa səfəri məsələsi araşdırılır.
Bu barədə Oxu.Az-a Azərbaycan Xarici İşlər Nazirliyinin mətbuat xidmətinin rəhbəri Hikmət Hacıyev deyib.
O bildirib ki, araşdırmadan sonra müvafiq qərar veriləcək.
Qeyd edək ki, amerikalı şoumen E. Burden “İnstagram” hesabında Ermənistana, oradan isə helikopterlə Dağlıq Qarabağa yollanmasını əks etdirən foto yayıb.
N.O.
www.oxu.az 
"
"Müsavat yürüşü ilə bağlı qərarını açıqladıMüsavat Partiyası 21 oktyabr yürüşü ilə bağlı qərarını açıqlayıb.
Partiyadan Oxu.Az-a verilən məlumata görə, qərarda yürüşün keçirilməyəcəyi, sərbəst toplaşmaq azadlığı uğrunda mübarizənin bundan sonra da hüquqi və siyasi müstəvidə davam etdiriləcəyi bəyan edilib.
Qeyd edək ki, Müsavat Partiyası oktyabrın 21-nə yürüş təyin edib, aksiyanın keçirilməsinə razılıq verilməsi üçün Bakı şəhəri İcra Hakimiyyətinə müraciət ünvanlayıb.
Meriya isə yürüşün keçirilməsinə razılıq verməyərək, Müsavat Partiyasına həmin tarixdə keçmiş ""Məhsul"" stadionunda mitinq keçirməyi təklif edib.
E.Ə.
www.oxu.az
"
"Leyla Əliyeva BMT-nin Azərbaycandakı rezident əlaqələndiricisi ilə görüşüb - FOTOHeydər Əliyev Fondunun vitse-prezidenti, İDEA İctimai Birliyinin təsisçisi və rəhbəri Leyla Əliyeva BMT-nin Azərbaycandakı rezident əlaqələndiricisi, eyni zamanda, BMT-nin İnkişaf Proqramı və BMT-nin Əhali Fondunun rezident nümayəndəsi Qulam İshaqzai ilə görüşüb.
Heydər Əliyev Fondundan Oxu.Az-a verilən məlumata görə, görüşdə IDEA ilə BMT sisteminin qurumları arasında yeni əməkdaşlıq imkanları, o cümlədən BMT-nin Davamlı İnkişaf Məqsədlərinin həyata keçirilməsi və ətraf mühit problemlərinin həllində birgə fəaliyyət perspektivləri müzakirə edilib.
Həmçinin, BMT-nin İnkişaf Proqramının dəstəyi ilə Azərbaycanın xüsusi mühafizə olunan təbiət ərazilərinin tərkibindəki sahilyanı ekoloji sistemlərdə idarəetmənin təkmilləşdirilməsi üzrə həyata keçirilən layihə ətrafında fikir mübadiləsi aparılıb.
Layihənin məqsədi Azərbaycanın özünəməxsus, dünyada nadir rast gəlinən bioloji müxtəliflik nümunələrinin qorunub-saxlanılması məqsədilə xüsusi mühafizə olunan təbiət ərazilərinin yaradılması və səmərəli idarə olunmasıdır. 
Qeyd edək ki, sözügedən layihə çərçivəsində Qızılağac Dövlət Təbiət Qoruğu kompleksində aparılan yenidənqurma və təkmilləşdirilmə işləri nəticəsində Azərbaycanda regionun ilk xüsusi mühafizə olunan dəniz ərazisi yaradılacaq.
Görüşdə ətraf mühit, davamlı inkişaf və digər məsələlər üzrə əməkdaşlığın davam etdirilməsi və daha da gücləndirilməsi barədə razılığa gəlinib.



N.О.
www.oxu.az
"
"Çavuşoğludan AŞPA-da Azərbaycana qarşı sənədi dəstəkləyən deputatla bağlı AÇIQLAMA""Türkiyənin Avropa Şurası Parlament Assambleyasındakı nümayəndə heyətinin üzvü olan müxalif Cümhuriyyət Xalq Partiyasının (CHP) deputatları Deniz Baykal, İlhan Kesici və Ayşe Gülsün Bilgehanın AŞPA-da Azərbaycana qarşı sənədi dəstəkləmələrini kəskin şəkildə pisləyirik"". 
Oxu.Az-ın məlumatına görə, bunu Report-un Türkiyə bürosuna açıqlamasında Türkiyənin xarici işlər naziri Mövlud Çavuşoğlu bildirib. 
Onun sözlərinə görə, həmin millət vəkillərindən biri səhv etdiyini boynuna alıb, yəni Azərbaycanın əleyhinə olan sənədə bilmədən səs verdiyini yazılı olaraq müvafiq qurumlara bildirib. 
M.Çavuşoğlu deyib ki, AŞPA-da bu cür hadisələr əvvəllər də olub. XİN başçısı vurğulayıb ki, bu qurumda müəyyən siyasi qruplar var və onların təzyiqi ilə belə addımlar atılır: ""Ancaq bunlar milli məsələlərdir. Türkiyənin məsələsində olduğu kimi, Azərbaycanın məsələsinə də eyni həssaslığı göstərməyimiz vacibdir. Ona görə də bu məsələyə siyasi mövqe və ideologiyadan doğan bir mövqe kimi baxa bilmərik. ""Mənim AŞPA-dakı təmsilçilərim belə istəyir, mən də elə səs verəcəyəm"" düşüncəsi ilə hərəkət etmək doğru deyil. Əgər iki qardaş ölkə arasında hansısa bir problem varsa, bunu öz aramızda danışıb, həll etməliyik. Hər halda kənarda Azərbaycanın düşmənləri ilə bir yerdə hərəkət edə bilmərik. Bu, çox səhv addımdır, bunu qəbul edə bilmərik və kəskin şəkildə qınayırıq. Biz Azərbaycana qarşı olan hər kəsi qınayırıq. Bu, belə olub və bundan sonra da belə olacaq"". 
N.О.
www.oxu.az
"
"XİN: Xəzərin statusu ilə bağlı razılığa gəlmək üçün şans var""Xəzər dənizinin hüquqi statusu ilə bağlı konvensiyanın əsas maddələri artıq razılaşdırılıb. 2018-ci ildə razılığa gəlmək üçün şans var"".
Oxu.Az-ın APA-nın Moskva müxbirinə istinadən məlumatına görə, bunu Rusiya Xarici İşlər Nazirliyinin xüsusi işlər üzrə səfiri, prezidentin sərhədlərin delimitasiyası və demarkasiyası üzrə xüsusi nümayəndəsi İqor Bratçikov bildirib.
""Klassikadan da məlum olduğu kimi, ""tam zəmanəti ancaq sığorta verir"". Lakin ciddi danışsaq, gələn il Xəzərin statusu ilə bağlı danışıqlar prosesinin uğurla nəticələnməsi üçün bütün şanslar və şərtlər mövcuddur"", - deyə rusiyalı diplomat bildirib. 
İ. Bratçikovun sözlərinə görə, Xəzərin statusu ilə bağlı konvensiyanın maddələrinin çoxu razılaşdırılıb. O, sənəddə beş ölkənin bütün tələblərinin harmonik balanslaşdırıldığını, milli maraqlarının pozulmadığını vurğulayıb: ""Bütün tərəflər anlayır ki, müxtəlif sahələrdə əməkdaşlıq etməyimiz, mümkün mübahisəli məsələlərin həlli, regionda təhlükəsizliyin qorunub-saxlanılması və Xəzərin dostluq və mehriban qonşuluq dənizi olması üçün Konvensiya güzəştli hüquqi alət olacaq"".
N.О.
www.oxu.az
"
"BŞİH Müsavat Partiyasının yürüşü ilə bağlı qərarını açıqladıBakı Şəhər İcra Hakimiyyəti (BŞİH) Müsavat Partiyasının oktyabrın 21-nə təyin etdiyi yürüşlə bağlı müraciətini cavablandırıb.
Oxu.Az APA-ya istinadən xəbər verir ki, meriya yürüşün keçirilməsinə razılıq verməyib.
BŞİH həmin tarixdə keçmiş ""Məhsul"" stadionunda mitinq keçirməyi Müsavat Partiyasına təklif edib.
Meriya yürüşə razılıq verməmək haqqında qərarını nəqliyyatın hərəkəti və insanların sıxlığı ilə əsaslandırıb.
Qeyd edək ki, Müsavat Partiyası oktyabrın 21-də Bakıda etiraz yürüşü təyin edib. Yürüşə razılıq verilməsi üçün BŞİH-ə müraciət olunub.
E.Ə.
www.oxu.az
"
"Prezidentin köməkçisi “Qarabağ”ın oyunundan yazdı""Siyasətdə baş verənlər idmanda da təkrar olunur"".
Oxu.Az xəbər verir ki, bunu Azərbaycan prezidentinin xarici siyasət məsələləri üzrə köməkçisi-şöbə müdiri Novruz Məmmədov özünün ""Twitter"" səhifəsində dünən UEFA Çempionlar Liqası qrup mərhələsi çərçivəsində ""Qarabağ"" - ""Atletiko Madrid"" klubları arasında keçirilən oyunda fransız hakimin qərarını şərh edərkən bildirib. 
""Heç bu dərəcədə təsəvvür etməzdim. İdmanda da Azərbaycan komandasını - Qarabağ klubunu sıxışdırdılar, bir neçə dəfə açıq-aydın cəzalandırdılar. Rəqib komandanın qapısına isə penalti təyin edilmədi və digər pozuntulara göz yumuldu"", - deyə prezidentin köməkçisi əlavə edib. 
Qeyd edək ki, dünən keçirilən görüşdə fransız hakim Rudi Buke 75-ci dəqiqədə ""Qarabağ"" futbolçusu Dino Ndlovuya qarşı ""Atletiko""nun cərimə meydançasında edilən kobudluğa göz yumaraq, penalti vermək əvəzinə, Ağdam təmsilçisinin üzvünə ikinci sarı vərəqə göstərib və oyundan çıxarıb. 
N.О.
www.oxu.az
"
"Azərbaycan prezidenti Ukrayna baş nazirinin birinci müavinini qəbul etdiAzərbaycan prezidenti İlham Əliyev Ukrayna baş nazirinin birinci müavini, iqtisadi inkişaf və ticarət naziri Stepan Kubivin rəhbərlik etdiyi nümayəndə heyətini qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.
N.O.
www.oxu.az
"
"Obama “qırmızı düymə”dən necə istifadə edirdi?Birləşmiş Ştatların sabiq prezidenti Barak Obama Ağ evin Oval otağında olan masadakı qırmızı düymədən qonaqlara çay sifarişi üçün istifadə edib.
Оxu.Az TASS-a istinadən xəbər verir ki, bu barədə öz kitabında britaniyalı milyarder Riçard Brenson yazıb.
Brensonun sözlərinə görə, Obama bir dəfə onun gözünün qırmızı düyməyə sataşdığını görüb və bu düymənin əvvəllər fövqəladə vəziyyətlər üçün istifadə olunduğunu izah edib.
“Əvvəllər ondan fövqəladə vəziyyətlər zamanı istifadə olunurdu, lakin indi isə qonaqlarıma çay sifariş etmək üçün yararlanıram”, - deyə iş adamı öz avtobioqrafik kitabında Obamanın sözlərini sitat gətirib.
Apreldə Trampın sözügedən mexanizmdən qazlı su sifarişi üçün istifadə etdiyi xəbər verilmişdi.
N.H.
www. oxu.az
"
"Bu şəxslərə “Vətənə xidmətə görə” ordeni verildiAzərbaycan prezidenti İlham Əliyev Şaitdin Sərdar oğlu Əliyevin II dərəcəli “Vətənə xidmətə görə” ordeni ilə təltif edilməsi haqqında sərəncam imzalayıb.
Oxu.Az-ın məlumatına görə, Ş. Sərdarov Azərbaycanın ictimai-siyasi həyatında uzunmüddətli səmərəli fəaliyyətinə görə təltif edilib.
Dövlət başçısının digər sərəncamı ilə Nizami Hüseyn oğlu Nadirov Azərbaycanın ictimai-siyasi həyatında uzunmüddətli səmərəli fəaliyyətinə görə II dərəcəli “Vətənə xidmətə görə” ordeni ilə təltif olunub.
A.M.
www.oxu.az
"
"Prezident MDB ölkələri Sərhəd Qoşunları komandanlarını qəbul edibAzərbaycan Respublikasının Prezidenti İlham Əliyev oktyabrın 18-də MDB Sərhəd Qoşunları Komandanları Şurasının Bakıda keçiriləcək 78-ci iclasının iştirakçılarını qəbul edib.
Oxu.Az xəbər verir ki, bu barədə Prezidentin Mətbuat xidməti məlumat yayıb. 
L.Ə.
www.oxu.az 
"
"Qurbanqulu Berdiməhəmmədov Azərbaycan prezidentinə məktub göndəribTürkmənistan prezidenti Qurbanqulu Berdiməhəmmədov Azərbaycan prezidenti İlham Əliyevi 18 oktyabr-Dövlət Müstəqilliyi Günü münasibəti ilə təbrik edib.
 
Oxu.Az -ın məlumatına görə, Q. Berdiməhəmmədovun məktubunda deyilir:
 
“Azərbaycan Respublikasının Dövlət Müstəqilliyi Günü münasibətilə Türkmənistan xalqı və hökuməti adından, şəxsən öz adımdan Sizə və Sizin şəxsinizdə ölkənizin bütün qardaş xalqına səmimi təbriklərimi çatdırmaqdan böyük məmnunluq duyuram. Türkmənistan ilə Azərbaycan arasında mövcud münasibətlərin yüksək səviyyəsini, bu münasibətlərin müxtəlif istiqamətlər üzrə, o cümlədən siyasi, ticari-iqtisadi, sosial, mədəni-humanitar və digər sahələrdə daim möhkəmlənməsini və inkişaf etməsini qeyd etməkdən fərəh duyuram. Türkmənistan-Azərbaycan dövlətlərarası dialoqun daha da genişlənməsinə ölkələrimizin sadiqliyi hər iki xalqın mənafelərinə uyğundur. Hörmətli İlham Heydər oğlu, bu xoş fürsətdən istifadə edərək Sizə səmimi qəlbdən möhkəm cansağlığı, xoşbəxtlik və böyük uğurlar diləyirəm. Qardaş Azərbaycan xalqına isə ən səmimi təbriklərimi çatdırır, sülh və firavanlıq arzu edirəm”.
 
Azərbaycan prezidentini 18 oktyabr-Dövlət Müstəqilliyi Günü münasibəti ilə həmçinin Birləşmiş Millətlər Dünya Turizm Təşkilatının baş katibi Taleb Rifai və “RussNeft” Neft Şirkəti Publik Səhmdar Cəmiyyətinin Direktorlar Şurasının sədri Mixail Qutseriyev təbrik ediblər.
L.Ə.
www.oxu.az 
"
" Prezident “Polis haqqında” Qanunla bağlı sərəncam imzaladı Azərbaycan Respublikası Prezidenti“Polis haqqında” Azərbaycan Respublikasının Qanununda dəyişikliklər edilməsi barədə” Azərbaycan Respublikasının 2017-ci il 2 oktyabr tarixli 789-VQD nömrəli Qanununun tətbiqi haqqında Sərəncam imzalayıb.
 
Azərbaycan Respublikası Konstitusiyasının 109-cu maddəsinin 19-cu bəndini rəhbər tutaraq, “Polis haqqında” Azərbaycan Respublikasının Qanununda dəyişikliklər edilməsi barədə” Azərbaycan Respublikasının 2017-ci il 2 oktyabr tarixli 789-VQD nömrəli Qanununun qüvvəyə minməsi ilə əlaqədar həmin Qanunun tətbiqini təmin etmək məqsədi ilə qərara alıram:
1. Azərbaycan Respublikasının Nazirlər Kabineti:
1.1. Azərbaycan Respublikası qanunlarının və Azərbaycan Respublikası Prezidentinin aktlarının “Polis haqqında” Azərbaycan Respublikasının Qanununda dəyişikliklər edilməsi barədə” Azərbaycan Respublikasının Qanununa uyğunlaşdırılması ilə bağlı təkliflərini üç ay müddətində hazırlayıb Azərbaycan Respublikasının Prezidentinə təqdim etsin;
1.2. Azərbaycan Respublikası Nazirlər Kabinetinin normativ hüquqi aktlarının həmin Qanuna uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat versin;
1.3. mərkəzi icra hakimiyyəti orqanlarının normativ hüquqi aktlarının həmin Qanuna uyğunlaşdırılmasını nəzarətdə saxlasın və bunun icrası barədə beş ay müddətində Azərbaycan Respublikasının Prezidentinə məlumat versin;
1.4. həmin Qanundan irəli gələn digər məsələləri həll etsin.
2. Azərbaycan Respublikasının Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların “Polis haqqında” Azərbaycan Respublikasının Qanununda dəyişikliklər edilməsi barədə” Azərbaycan Respublikasının Qanununa uyğunlaşdırılmasını təmin edib Azərbaycan Respublikasının Nazirlər Kabinetinə məlumat versin.
www.oxu.az 
"
"Novruz Məmmədov: Tezliklə Dağlıq Qarabağ da bu nailiyyətlərdən bəhrələnəcəkAzərbaycan Prezidentinin Xarici siyasət məsələləri üzrə köməkçisi Novruz Məmmədov Azərbaycanın Dövlət Müstəqilliyi günü münasibətilə xalqımızı təbrik edib.
Oxu.Az-ın məlumatına görə, N.Məmmədov ötən 26 ildə Azərbaycanın müstəqil dövlət kimi dünyaya tanındığını söyləyib: “Bu gün müstəqilliyinin 26-ci ilində keçdiyi inkişaf yolu və əldə etdiyi nailiyyətləri ilə Azərbaycan Respublikası bütün dünyaya səs sala bilib. Əminəm ki, erməni işğalçılarından tezliklə azad olunacaq Dağlıq Qarabağ və digər rayonlar da bu nailiyyətlərdən bəhrələnəcəklər. Bütün məni izləyənləri Dövlət Müstəqilliyi günü münasibətilə ürəkdən təbrik edirəm!”, - deyə prezidentin köməkçisi özünün ""Twitter"" səhifəsində yazıb. 
N.O.
www.oxu.az
"
"Ehtiyatsızlıqdan adam öldürənlərə yeni cəza növü tətbiq olunacaqAzərbaycanda ehtiyatsızlıqdan adam öldürənlərə yeni cəza növü tətbiq olunacaq.
Oxu.Az-ın Report-a istinadən xəbərinə görə, Cinayət Məcəlləsinin 124-cü (Ehtiyatsızlıqdan adam öldürmə) maddəsinə dəyişiklik təklif olunur.
Qüvvədə olan maddəyə əsasən, ehtiyatsızlıqdan adam öldürmə 2 ilədək müddətə islah işləri və ya 3 ilədək müddətə azadlıqdan məhrumetmə ilə cəzalandırılır.
Dəyişikliklə maddəyə 3 ilədək müddətə azadlığın məhdudlaşdırılması cəzasının əlavə olunması təklif edilir.
S.B.
www.oxu.az
"
"Azərbaycan prezidenti: Şərq Tərəfdaşlığı ölkələrinə eyni münasibət göstərilməlidir - YENİLƏNİBAzərbaycan prezidenti İlham Əliyev Polşa Respublikasının xarici işlər naziri Vitold Vaşçikovskinin rəhbərlik etdiyi nümayəndə heyətini qəbul edib.
Oxu.Az-ın məlumatına görə, prezident İlham Əliyev Polşaya builki səfərini məmnunluqla xatırlayaraq, bu səfərin uğurla keçdiyini və yaxşı nəticələr verdiyini vurğulayıb.
Dövlət başçısı ölkələrimiz arasında əməkdaşlığın və əldə edilmiş uğurların siyasi, iqtisadi, qarşılıqlı ticarət, investisiya, enerji, nəqliyyat sahələrində daha da genişləndirilməsinin önəmini qeyd edib və bildirib ki, Azərbaycan bu istiqamətdə fəal iş aparır.
Prezident İlham Əliyev Şərq Tərəfdaşlığı Proqramına üzv dövlətlərə eyni münasibət göstərilməsinin vacibliyini vurğulayıb.
Polşanın xarici işlər naziri Vitold Vaşçikovski prezident İlham Əliyevin Polşaya səfərini məmnunluqla xatırlayaraq, bu səfərin əlaqələrimizin möhkəmləndirilməsi baxımından böyük önəm daşıdığını qeyd edib. Polşanın xarici işlər naziri bildirib ki, ölkəsi Azərbaycanla əlaqələri genişləndirmək və inkişaf etdirmək niyyətindədir. Şərq Tərəfdaşlığı çərçivəsində əməkdaşlığa toxunan V. Vaşçikovski Avropa İttifaqının xarici siyasətində bu istiqamətin xüsusi əhəmiyyət daşıdığını qeyd edib və Avropa İttifaqının əlaqələrin genişləndirilməsində maraqlı olduğunu deyib.
Görüşdə Ermənistan-Azərbaycan, Dağlıq Qarabağ münaqişəsinin həlli ilə bağlı danışıqlar prosesinin hazırkı vəziyyəti ətrafında fikir mübadiləsi aparılıb, Ermənistan tərəfinin danışıqlar prosesini uzatmağa meyilli olduğu qeyd edilib. Avropanın enerji təhlükəsizliyinin təmin olunmasında Cənub Qaz Dəhlizinin və nəqliyyat dəhlizlərinin yaradılmasında Azərbaycanın əhəmiyyətli rolu vurğulanıb.
***
10:55
Azərbaycan prezidenti İlham Əliyev oktyabrın 18-də Polşanın xarici işlər naziri Vitold Vaşçikovskinin rəhbərlik etdiyi nümayəndə heyətini qəbul edib.
Oxu.Az xəbər verir ki, məlumatı Azərbaycan prezidentinin mətbuat xidməti yayıb. 
N.O.
www.oxu.az
"
"Bakıda Azərbaycan və Aİ arasında yeni saziş üzrə danışıqlar keçiriləcəkOktyabrın sonunda Avropa Komissiyasının nümayəndələri Azərbaycana səfər edəcəklər.
Oxu.Az-ın Trend-ə istinadən məlumatına görə, bunu Azərbaycanın xarici işlər naziri Elmar Məmmədyarov deyib.
Nazir qeyd edib ki, səfərdə məqsəd Azərbaycanla Avropa İttifaqı (Aİ) arasında strateji tərəfdaşlıq üzrə yeni sazişlə bağlı müzakirələrin aparılmasıdır.
E.Məmmədyarov bildirib ki, Avropa Komissiyası nümayəndələrinin səfəri zamanı sazişin ikinci fəsli müzakirə olunacaq:
""Azərbaycan Avropa İttifaqı ilə bütün sahələrdə münasibətləri müzakirə etməyə hazırdır. Bu saziş bizim üçün strateji əhəmiyyət daşıyır"".
S.B.
www.oxu.az
"
"Məmmədyarov Sarkisyanın məsuliyyətsizliyi barədəBəyanat birgə bəyanatdır. Bəyanatın bütün mətnini prezidentlər diqtə edib. Ermənistan prezidentinin məsuliyyətsiz şəkildə bəyanatdan kənara çıxması düzgün deyil.
Oxu.Az-ın APA-ya istinadən xəbərinə görə, bunu Azərbaycanın xarici işlər naziri Elmar Məmmədyarov polşalı həmkarı Vitold Vaşçikovski ilə Bakıda görüşdən sonra keçirilən mətbuat konfransında deyib.
Nazir qeyd edib ki, danışıqlar substantiv olmalıdır: 
“Həmsədrlərin danışıqları ilin sonuna kimi necə aparmaq barədə konkret təklifləri var. Onlar təklif ediblər ki, yaxın gələcəkdə xarici işlər nazirlərinin görüşü olsun. Əsas məqsəd müzakirələri konkret aparmaqdır. Görüşün yeri və tarixi isə hələlik məlum deyil”.
S.B.
www.oxu.az
"
"Azərbaycanla Rusiyanı yeni körpü birləşdirəcək - FOTO + YENİLƏNİB“Əminəm ki, Samur çayı üzərindən yeni avtomobil körpüsünün tikintisi sərhəd buraxılış məntəqələrindən buraxılışı sürətləndirəcək”.
Oxu.Az-ın APA-ya istinadən xəbərinə görə, bunu Azərbaycanın nəqliyyat, rabitə və yüksək texnologiyalar naziri Ramin Quluzadə Azərbaycan-Rusiya sərhədində Samur çayı üzərində avtomobil körpüsünün təməlqoyma mərasimində çıxışı zamanı bildirib.
 
Onun sözlərinə görə, körpünün istifadəyə verilməsi hər iki istiqamətdə sərnişin və yükdaşımaların həcminin daha da artmasına səbəb olacaq: 
“Bu gün Azərbaycan bir sıra beynəlxalq əhəmiyyətli layihələrin reallaşdırılmasında iştirak edir. Buna misal olaraq, Bakı-Tbilisi-Qars, Şimal-Cənub nəqliyyat dəhlizi və sair layihələri göstərmək olar. Samur çayı üzərindən yeni avtomobil körpüsünün tikintisi də bu cür layihələrdən biridir. Azərbaycanla Rusiya arasında nəqliyyat sahəsində əməkdaşlıq sürətlə inkişaf etməkdədir. Bunun sübutu kimi ilbəil sərnişin və yükdaşımaların həcminin artmasını göstərmək olar”.
Nazir əlavə edib ki, çayın hər iki sahilində bir-biriləri ilə qohumluq əlaqələri olan insanlar yaşayır ki, bu da körpünün sosial əhəmiyyətini artırır.
 
Tədbirdə çıxış edən Rusiyanın nəqliyyat naziri Maksim Sokolov isə qeyd edib ki, Samur çayı üzərindən yeni müasir avtomobil körpüsünün tikintisinin ərsəyə gəlməsinə səbəb Rusiya ilə Azərbaycan, o cümlədən digər Xəzəryanı ölkələrlə ticarət dövriyyəsinin həcminin artmasıdır. 
“Körpünün tikintisinə dair hökumətlərarası saziş 2013-cü ildə iki ölkə başçısının razılığı ilə imzalanıb. O zamandan bəri sənədləşdirmə və layihələndirmə işləri aparılıb, həmçinin maliyyə və təşkilati məsələlərə başlanılıb. Biz səbirsizliklə bu körpü ilə nəqliyyat vasitələrinin hərəkət edəcəyini gözləyirik. Bizim babalarımız tərəfindən inşa edilən körpü beynəlxalq tələblərə cavab vermir. Ümid edirəm ki, 2019-cu ilin yaz aylarında artıq körpü istismara hazır olacaq”, - deyə M. Sokolov qeyd edib.
12:09
Azərbaycan-Rusiya sərhədində Samur çayı üzərində avtomobil körpüsünün təməlqoyma mərasimi keçirilib.
Oxu.Az-ın APA-nın şimal bürosuna istinadən məlumatına görə, mərasimdə Rusiya tərəfdən nəqliyyat naziri Maksim Sokolovun rəhbərlik etdiyi nümayəndə heyəti, Azərbaycan tərəfdən isə nəqliyyat, rabitə və yüksək texnologiyalar naziri Ramin Quluzadənin rəhbərlik etdiyi nümayəndə heyəti iştirak edib.
Təməlqoyma mərasimi Azərbaycanın “Samur” gömrük buraxılış məntəqəsi və Dağıstanın Məhərrəmkənd rayonunda yerləşən “Yaraq-Qazmalar” buraxılış məntəqəsinin ərazisində baş tutub.
Samur çayı üzərində yeni avtomobil körpüsünün tikintisi barədə hökumətlərarası saziş 2013-cü il sentyabrın 13-də imzalanıb.
Yeni körpü 1957-ci ildə inşa olunmuş körpünü əvəz edəcək.
Körpünün uzunluğunun 325,3 metr, eninin 17,3 metr olması nəzərdə tutulur.














***
11:36
Azərbaycan Respublikası ilə Rusiya Federasiyası sərhədində Samur çayı üzərində avtomobil körpüsünün tikintisi məqsədilə iki ölkə arasında protokolun  imzalanma mərasimi keçirilib.
Oxu.Az-ın APA-nın şimal bürosuna istinadən məlumatına görə, protokolu Azərbaycan tərəfdən nəqliyyat, rabitə və yüksək texnologiyalar naziri Ramin Quluzadə, Rusiya tərəfdən isə nəqliyyat naziri Maksim Sokolov imzalayıblar.
Bu gün körpünün təməlqoyma mərasimi keçiriləcək.
Qeyd edək ki, Samur çayı üzərində yeni avtomobil körpüsünün tikintisi barədə hökumətlərarası saziş 2013-cü ilin sentyabr ayının 13-də imzalanıb.
Yeni körpü 1957-ci ildə inşa olunmuş körpünü əvəz edəcək.
Körpünün uzunluğunun 325,3 metr, eninin 17,3 metr olması nəzərdə tutulur.
Körpü üç zolaqlı olacaq.
N.O.
www.oxu.az
"
"Leyla Əliyeva Zülfiyyə Xanbabayevanın doğum günündə - FOTOXalq artisti Zülfiyyə Xanbabayeva ötən gün 50 yaşını qeyd edib.
Oxu.Az xəbər verir ki, sənətkarı təbrik etmək üçün məclisə Xalq artistləri Brilliant Dadaşova, Təranə Muradova, Əməkdar artistlər Sevda Ələkbərzadə, Eyyub Yaqubov və digər tanınmışlar qatılıb.
Qonaqlar arasında Heydər Əliyev Fondunun vitse-prezidenti Leyla Əliyeva da olub. O, sosial şəbəkədə fotoşəkil paylaşaraq, ifaçını “Əzizim Zülfiyyəni ad günü münasibəti ilə təbrik edirəm! Xoşbəxtlik, can sağlığı və bütün arzularının yerinə yetməsini diləyirəm” sözlərini yazıb.























A.S.
www.oxu.az
"
"Azərbaycanda yeni mərkəz yaradıldı – BAŞ NAZİRDƏN QƏRARƏmək və Əhalinin Sosial Müdafiəsi Nazirliyi yanında Dövlət Sosial Müdafiə Fondunun nəzdində Penitensiar müəssisələrdə cəza çəkməkdən azad edilmiş şəxslər üçün Sosial Adaptasiya Mərkəzi yaradılıb.
Oxu.Az-ın APA-ya istinadən xəbərinə görə, baş nazir Artur Rasizadə bununla bağlı qərar imzalayıb. Qərara əsasən, penitensiar müəssisələrdə cəza çəkməkdən azad edilmiş şəxslər üçün Sosial Adaptasiya Mərkəzinin Qobustan rayonunda istismarına icazə verilmiş binası, binaya aid bütün infrastruktur qurğu və avadanlıqlar Sosial Adaptasiya Mərkəzinin balansına, onun yerləşdiyi torpaq sahəsi isə istifadəsinə verilib.
Sosial Adaptasiya Mərkəzinin saxlanılması üçün tələb olunan xərclərin dövlət büdcəsinin mərkəzləşdirilmiş xərclərində Əmək və Əhalinin Sosial Müdafiəsi Nazirliyi üçün nəzərdə tutulmuş vəsaitlər hesabına həyata keçirilməsi müəyyənləşib.
Əmək və Əhalinin Sosial Müdafiəsi Nazirliyi Nazirlər Kabineti ilə razılaşdırmaqla, Əmək və Əhalinin Sosial Müdafiəsi Nazirliyi yanında Dövlət Sosial Müdafiə Fondunun nəzdində Penitensiar müəssisələrdə cəza çəkməkdən azad edilmiş şəxslər üçün Sosial Adaptasiya Mərkəzinin Nizamnaməsini təsdiqləməlidir.  
Ədliyyə Nazirliyi, Əmək və Əhalinin Sosial Müdafiəsi Nazirliyi, Əmlak Məsələləri Dövlət Komitəsi və Qobustan Rayon İcra Hakimiyyətinə bu qərardan irəli gələn məsələləri həll etmək tapşırılıb.
S.B.
www.oxu.az
"
"Aİ komissarı Avropa İttifaqı ilə Azərbaycan arasındakı əlaqələrdən danışdı""Azərbaycan Avropa İttifaqı (Aİ) üçün mühüm tərəfdaşdır.""
Oxu.Az Report-a istinadən xəbər verir ki, bu barədə Avropia İttifaqının genişlənmə və qonşuluq siyasəti üzrə komissarı Yohannes Han ""New Eastern Europe"" nəşrinə müsahibəsində Bakı və Brüssel arasında yeni saziş imzalanması ilə bağlı məsələni şərh edərkən bildirib.
""Azərbaycan Avropa İttifaqı üçün mühüm tərəfdaşdır. Əlaqələrimizi təkmilləşdirmək və 1996-cı ildən qalan tərəfdaşlıq və əməkdaşlıq haqqında cari sazişi əvəz edəcək yeni ikitərəfli saziş çərçivəsində onu tam potensialına qədər inkişaf etdirmək niyyətindəyik"", - Y.Han vurğulayıb.
Onun sözlərinə görə, bu saziş ümumi fundamental dəyərlər, prinsiplər əsasında yeni qlobal, sektoral və iqtisadi qarşılıqlı maraqlar, eləcə də, yaşanılan çətinliklər nəzərə alınmaqla, əlaqələri genişləndirəcək və dərinləşdirəcək. Aİ komissarı yeni sazişin siyasi, sektoral, ticarət və iqtisadi əlaqələri əhatə edəcəyini də əlavə edib.
Dağlıq Qarabağ münaqişəsi ilə bağlı Aİ-nin mövqeyi barədə danışan Y.Han bunun kifayət qədər aydın olduğunu vurğulayıb: ""Aİ ATƏT-in Minsk qrupunun həmsədrlərinin gərginliyin aradan qaldırılması üzrə tədbirlər görülməsinə və substantiv danışıqların bərpa edilməsinə yönəlmiş səylərini tam dəstəkləyir"".
N.О.
www.oxu.az
"
"İlham Əliyev Körfəz Ərəb Dövlətlərinin Əməkdaşlıq Şurası nümayəndə heyətini qəbul edibAzərbaycan Respublikasının prezidenti İlham Əliyev oktyabrın 18-də Körfəz Ərəb Dövlətlərinin Əməkdaşlıq Şurasının baş katibi Əbdüllətif bin Raşid Əl-Zəyyəninin rəhbərlik etdiyi nümayəndə heyətini qəbul edib.
Bu barədə Oxu.Az dövlət başçısının rəsmi saytına istinadən xəbər verir.








N.O.
www.oxu.az
"
"Leyla Əliyeva: Dünyada ən böyük qüvvə - sevgi, xeyir və inamdır – FOTOOktyabrın 17-də Nizami Kino Mərkəzində “Pəncərədən düşən işıq” sənədli filminin təqdimat mərasimi olub.
Oxu.Az-ın məlumatına görə, Heydər Əliyev Fondunun vitse-prezidenti, filmin ideya müəllifi və baş prodüseri Leyla Əliyeva mərasimdə iştirak edib.
Çəkilişləri Heydər Əliyev Fondunun və Bakı Media Mərkəzinin dəstəyi ilə həyata keçirilən filmin nümayişindən əvvəl Leyla Əliyeva, ekran əsərinin ssenari müəllifi və rejissoru Oleq Şommer, filmin qəhrəmanlarından biri olan Vüsalə Kərimova səhnəyə çıxdılar.
Filmin üzərində təxminən bir il işlədiklərini diqqətə çatdıran Oleq Şommer dedi ki, bu, onlar üçün təkcə film çəkilişləri olmayıb, bu ekran əsərinin yaradılmasında iştirak edən hər kəs ona öz qəlbinin bir parçasını qoyub. “İdeya Leyla Əliyevanın “Əgər hər kəs özünü yaxşı insan hesab edirsə, niyə ətrafda bu qədər pislik var?” sualından yarandı”, - deyən rejissor qeyd etdi ki, filmin mövzusu olan Xeyir və Şər əbədi mövzudur. İnsanlar hər zaman Xeyirlə Şərin qarşıdurmasında Xeyirin necə qalib gəlməsini düşünüblər. Dünyanı bürüyən təcavüzkarlığın artıq həddi keçdiyini qeyd edən Oleq Şommer məhz buna görə bu mövzuya müraciət etdiklərini bildirdi. O dedi ki, filmin qəhrəmanları Şərlə mübarizə aparır və çox hallarda qalib gəlirlər. Lakin “ruhun xərçəngi” kimi bir anlam var və ona qalib gəlmək o qədər də asan deyil, çünki onun heç bir resepti yoxdur. Bu zaman isə filmin qəhrəmanları olan uşaqlar həyatın çətinlikləri ilə üz-üzə gələrək böyüklərin qarşısında cəsarət, nikbinlik və müdriklik nümunəsi göstərirlər.
Filmin qəhrəmanlarından birinin səhnədə dayanan Vüsalə Kərimova olduğunu deyən rejissor qeyd etdi ki, bu qızda olan həyatsevərlik hamı üçün nümunədir. Oleq Şommer filmin nümayişindən əldə edilən vəsaitin həm də bu filmə bu gün zalda tamaşa edən uşaqların müalicəsinə sərf olunacağını vurğuladı. Rejissor Heydər Əliyev Fonduna və Bakı Media Mərkəzinə xüsusi təşəkkürünü bildirdi.
Təqdimat mərasimində çıxış edən filmin ideya müəllifi və baş prodüseri Leyla Əliyeva ekran əsərinin əhəmiyyətindən danışdı: “Bu filmin Xeyir və Şər haqqında olduğunu demək istəmirəm, film Xeyir haqqındadır. Ona görə ki, dünyada ən böyük qüvvə - sevgi, xeyir və inamdır. Bu filmi hər kəs özünün istədiyi kimi qəbul edəcək. Ümidvaram ki, hər kəs orada özünə aid olan məqamlar görəcək”, - deyən Leyla Əliyeva heç kəsin heç bir cəhətdən başqalarından yaxşı və ya pis olmadığını vurğuladı.
Heydər Əliyev Fondunun vitse-prezidenti əminliklə söylədi ki, hər kəsin bu həyatda öz rolu var və biz kiməsə kömək edəndə özümüzə kömək edirik. Eyni qayda ilə biz kimisə hətta fikrən də olsa incidəndə, ilk növbədə, özümüzü incidirik. Film üzərində işləyənlərə minnətdarlığını bildirən Leyla Əliyeva hamını ekran əsərini izləməyə dəvət etdi.
Filmin süjet xətti Xeyir və Şər üzərində qurulub. Xeyir və Şərin əbədi qarşıdurmasında Xeyirin qalib gəlməsi üçün nə etmək lazımdır? Filmin qəhrəmanları bu suala cavab verməyə çalışırlar. Onların arasında 20 ildən çox həbsxana həyatı yaşayan və hazırda hər gününü yaxşılıq etməklə başlayan, bununla da “iblislər”in yenidən ona hakim olmamasına çalışan şəxsi görürük. Eyni zamanda, filmdə həkimlər uşaqları onkoloji xəstəlikdən xilas edərək aydın şəkildə Şərlə mübarizə aparırlar və çox hallarda qalib gəlirlər.
Ekran əsərinin digər qəhrəmanı əlil arabasında gəzməsinə baxmayaraq, normal həyat tərzi yaşayır: ali məktəbdə oxuyur, bal rəqsləri ilə məşğul olur, Olimpiya Oyunlarına hazırlaşır, paraşütdən tullanır, bununla da cətinliklərin öhdəsindən gələ bilir.
Filmdə əsərləri 50 dilə tərcümə olunan fransız yazıçı və dramaturq Erik Emmanuel Şmittin həyatı dəyərləndirməyə dair müsahibəsi də yer alıb. Beləliklə, film həyatın həqiqi dəyərlərindən bəhs edərək, hər kəsin Şərə qarşı bir peyvənd vurdura biləcəyi, “həyatı daha gözəl etmək hər birimizin əlindədir” fikrini çatdırır.
Təqdimat mərasimində Bakının və Moskvanın uşaq evlərinin sakinləri də iştirak etdilər.
Sonra Heydər Əliyev Fondunun vitse-prezidenti Leyla Əliyeva Fondun həyata keçirdiyi “Uşaq diplomatiyası” proqramı çərçivəsində Moskvadakı “Naş dom” adlı ailə tərbiyəsinə dəstək mərkəzinin Bakıya gəlmiş yetirmələri və Bakının uşaq evlərinin sakinləri ilə görüşdü, onlarla səmimi söhbət etdi və uşaqlara uğurlar arzuladı.
Moskvadan gələn uşaqlar üçün Bakıda keçirəcəkləri 8 gün ərzində maraqlı proqram hazırlanıb. Onlar ölkəmizlə daha yaxından tanış olmaq və həmyaşıdları ilə dostluq əlaqələri qurmaq imkanı qazanacaqlar. Proqram çərçivəsində bu ilin yay aylarında Azərbaycanın uşaq evlərinin sakinləri Rusiya paytaxtında olublar.
Heydər Əliyev Fondu valideyn himayəsindən məhrum olan uşaqları hər zaman qayğısı ilə əhatə edib. “Uşaq diplomatiyası” proqramı da bu istiqamətdə görülən işlərdən biridir. Belə addımlar isə “Pəncərədən düşən işıq” filminin mövzusuna yaxın olan xeyirxahlığın, “Gəlin yaxşılıq edək” şüarının gerçəkləşməsinə yönəlib. Çünki xeyirxahlığı əzələ kütləsi kimi artırmaq mümkündür. Yaxşı olmaq çox çətin olsa da bu, həyatda sakit, vicdanla yaşamaq üçün yeganə çıxış yoludur. Film məhz bu fikirlərin təbliğinə yönəlib.























S.B.
www.oxu.az
"
"Azərbaycan Müstəqillik Gününü qeyd edirBu gün Azərbaycanın dövlət müstəqilliyini bərpa etməsindən 26 il ötür.
Oxu.Az xəbər verir ki, XX ərin sonlarında SSRİ-nin dağılması ilə yaranan tarixi şərait nəticəsində Azərbaycan dövlət müstəqilliyini bərpa etmişdir. 1991-ci il oktyabrın 8-də Azərbaycan Ali Sovetinin işə başlanan növbədənkənar sessiyası 4 gün müzakirələr aparıb. Nəhayət, 1991-ci il oktyabrın 18-də Ali Sovetin sessiyasında tarixi sənəd - Dövlət Müstəqilliyi haqqında Konstitusiya Aktı qəbul edilib.
Həmin vaxt aktın lehinə Ali Sovetin 360 deputatından 258-i səs verir, yerdə qalanlar ya sessiyaya qatılmayıb, ya da onun əleyhinə səs veriblər. Konstitusiya Aktında göstərilib ki, müstəqil Azərbaycan dövləti 1918-1920-ci illərdə mövcud olmuş Azərbaycan Xalq Cümhuriyyətinin hüquqi varisidir. Konstitusiya Aktı 6 fəsil, 32 maddədən ibarətdir.
1991-ci il dekabrın 29-da ümumxalq referendumunda məsələ müzakirəyə çıxarılıb və əhalinin 95%-i səsvermədə iştirak edərək ölkənin müstəqilliyinə, suverenliyinə və istiqlaliyyətinə səs verib.
Azərbaycanın müstəqilliyi bərpa olunandan sonra dövlət bayrağı, himni və gerbi haqqında da qanunlar qəbul edilib.
18 oktyabr 1992-ci ildən Azərbaycanda bayram günü kimi qeyd edilir, lakin qeyri-iş günü sayılmır.
S.B.
www.oxu.az
"
"Müsavatçılarla cəbhəçilər bir-birlərini təhqir etdilər – VİDEOMüsavat Partiyasının bir qrup tanınmış üzvü Azərbaycan Xalq Cəbhəsi Partiyasının (AXCP) sədri Əli Kərimlini və Azərbaycan Milli İstiqlal Partiyasının (AMİP) lideri Etibar Məmmədovu xalqı aldatmaqda və zaman-zaman siyasi əqidələrini dəyişməkdə günahlandırıb. 
Oxu.Az-ın “Ölkə.Az”-a istinadən məlumatına görə, Müsavat Partiyasının üzvü Kərim Kərimli sosial şəbəkədə Əli Kərimli və Etibar Məmmədovun fotolarını paylaşaraq, onları hakimiyyətlə ittifaqa girməkdə təqsirləndirib: 
“14 il bundan öncə Əli Kərimli Etibar Məmmədovu dəstəkləyib Azərbaycana ən böyük zərbəsini vurdu. Əli Kərimli, İsa Qəmbər prezident olmasın deyə Siyavuş Novruzovla da ittifaqa girər”. 
Kərim Kərimlinin bu statusu Müsavat Partiyasının tanınmış Məclis üzvləri - Kəmalə Bəhlulova, Əbülfəz Səfərli və digər şəxslər tərəfindən şərh olunaraq, dəstəklənib. Müsavatçı fəalların Əli Kərimli və Etibar Məmmədov haqqında fikirləri AXCP üzvlərinin sərt etirazına səbəb olub. 
Nəticədə bir qrup AXCP fəalı İsa Qəmbəri təhqir edib, onu qorxaq adlandırıblar. Daha sonra Müsavatçılarla AXCP üzvləri arasında “söz davası” qızışıb. Onlar bir-birlərini hakimiyyətə işləməkdə ittiham ediblər.

 
S.B.
www.oxu.az
"
"ATƏT Əliyev-Sarkisyan görüşü ilə bağlı bəyanat yayıbAvstriyanın ATƏT-dəki sədrliyi  Azərbaycan və Ermənistan prezidentləri İlham Əliyev və Serj Sarkisyan arasında ATƏT Minsk Qrupunun həmsədrlərinin təşəbbüsü ilə Cenevrədə keçirilən görüşünü diqqətlə izləyib.
Oxu.Az-ın APA-ya istinadən xəbərinə görə, bu barədə ATƏT sədrliyinin mətbuat xidmətinin yaydığı bəyanatda deyilir:
“Biz prezidentlərin danışıqlar prosesini intensivləşdirmək üçün tədbirlər görməsini və təmas xəttində gərginliyin azaldılması üçün əlavə addımlar axtarmasını görməkdən məmnunuq. Sədrlik ümid edir ki, danışıqlar prosesinin bərpası Dağlıq Qarabağ münaqişəsinin sülh yolu ilə həlli üçün konkret addımlarda öz əksini tapacaq. Cəhdlərin mərkəzində sülh planlaşdırılması durmalıdır. ATƏT-in fəaliyyətdə olan sədrinin şəxsi nümayəndəsi Anjey Kasprşik tərəfindən təmsil olunan ATƏT sədrliyi münaqişə tərəflərinin sülhə nail olması üçün səylərini bundan sonra da dəstəkləməkdə davam etməyə hazırdır”.  
S.B.
www.oxu.az
"
"Deputat: Azərbaycan Krımın təsviri olan əsginası qəbul etməməlidirXəbər verdiyimiz kimi, Rusiya Federasiyasının Mərkəzi Bankı bu günlərdə dövriyyəyə Krımın təsviri olan 200-lük rubl əsginası daxil edib. 
Oxu.Az-ın Virtualaz.org-a istinadən məlumatına görə, bununla əlaqədar Azərbaycanın Milli Məclisinin deputatı Vahid Əhmədov tələb edib ki, Azərbaycanın Mərkəzi Bankı Krımın təsviri olan Rusiya kupyuralarını qəbul etməsin.
“Ölkənin dövlət strukturları tərəfindən bu pulun qəbulu Ukrayna sərhədlərinin toxunulmazlığını tanıyan Bakının rəsmi mövqeyinə zidd olacaq”, - deyə V.Əhmədov bildirib.
Deputat hesab edir ki, Qarabağ münaqişəsi kimi problemə malik olduğumuzu nəzərə alaraq, başqa ölkələrin ərazi bütövlüyünə aid məsələlərdə ardıcıl olmaq lazımdır.
Şübhəli rəmzə malik yeni Rusiya əsginasından imtinanın nə qədər mümkün ola biləcəyini maliyyə məsələləri üzrə ekspert Əkrəm Həsənov izah edib. 
“Texniki tərəfdən Azərbaycan bankları tərəfindən bu kupyuraların qəbulundan imtinanı  həyata keçirmək sadədir. Mərkəzi Bankımızın hər hansı izahatlarsız Krımın təsviri olan kupyuraların ölkənin bütün bankları tərəfindən qəbul edilməməsi ilə bağlı qərar qəbul etməsi kifayətdir. Amma aydındır ki, bu qaydanı Ədliyyə Nazirliyində təsdiq etmək lazımdır”, - deyə ekspert vurğulayıb.
Eyni zamanda Ə.Həsənov hesab edir ki, məsələ ilə bağlı Kiyevin mövqeyini gözləmək məqsədəuyğun olardı.
Qeyd edək ki, Ukrayna Milli Bankı Ukrayna banklarına Rusiya Federasiyasının Krımın təsviri olan banknot və sikkələri ilə əməliyyat keçirmələrini qadağan edib.
S.B.
www.oxu.az
"
"Prezident ipoteka ilə bağlı qanuna dəyişiklik etdi – SƏRƏNCAMPrezident İlham Əliyev “İpoteka haqqında” qanunda dəyişikliklər edilməsi barədə” Azərbaycan Respublikasının 2017-ci il 2 oktyabr tarixli 794-VQD nömrəli Qanununun tətbiqi haqqında sərəncam imzalayıb.
Oxu.Az xəbər verir ki, sərəncama əsasən, “İpoteka haqqında” Azərbaycan Respublikasının Qanununda (Azərbaycan Respublikasının Qanunvericilik Toplusu, 2005, № 6, maddə 461; 2007, № 5, maddə 436, № 11, maddə 1053; 2008, № 5, maddə 348; 2009, № 12, maddə 948; 2011, № 7, maddə 591) aşağıdakı dəyişikliklər olunub.
12.2-ci və 12.3-cü maddələrdə “qeydiyyata” sözü “dövlət qeydiyyatına” sözləri ilə, 16.1-ci maddədə “qeydiyyata, təkrar və əlavə qeydiyyata” sözləri “dövlət qeydiyyatına və əlavə dövlət qeydiyyatına” sözləri ilə, 14-cü maddənin adında, 14.1-14.5-ci, 16.3-cü, 19.2-ci və 28.2-ci maddələrdə ismin müvafiq hallarında “əlavə qeydiyyat” sözləri ismin müvafiq hallarında “əlavə dövlət qeydiyyatı” sözləri ilə və 14.4-cü və 19.2-ci maddələrdə “qeydə alındığı” sözləri “dövlət qeydiyyatına alındığı” sözləri ilə əvəz edilib.
Nazirlər Kabinetinə normativ hüquqi aktların həmin Qanuna uyğunlaşdırılmasını üç ay müddətində təmin edib Azərbaycan Respublikasının Prezidentinə məlumat verməsi tapşırılıb.
S.B.
www.oxu.az
"
"“Azərkosmos” ASC Nəqliyyat, Rabitə və Yüksək Texnologiyalar Nazirliyinin tabeliyindən çıxarıldı“Azərkosmos” Açıq Səhmdar Cəmiyyəti Nəqliyyat, Rabitə və Yüksək Texnologiyalar Nazirliyinin tabeliyindən çıxarılıb.
Oxu.Az-ın məlumatına görə, Azərbaycan prezidenti İlham Əliyev  “Azərkosmos” Açıq Səhmdar Cəmiyyətinin təsis edilməsi haqqında” 2010-cu il 3 may tarixli sərəncamında dəyişiklikləri təsdiqləyib.
Dəyişikliklərə əsasən, sərəncamda “Azərbaycan Respublikası Nəqliyyat, Rabitə və Yüksək Texnologiyalar Nazirliyinin tabeliyində” sözləri “Azərbaycan Respublikasının” sözləri ilə əvəz edilib, “həyata keçirilməsi” sözlərindən sonra “, habelə beynəlxalq kosmik layihələr çərçivəsində yerinə yetirilən işlərin əlaqələndirilməsi və onlarda iştirak edilməsi, aidiyyəti beynəlxalq təşkilatlarla, həmçinin xarici dövlətlərin kosmik agentlikləri ilə kosmosdan dinc məqsədlərlə istifadə sahəsində əməkdaşlıq edilməsi” sözləri əlavə edilib.
www.oxu.az
"
"Azərbaycanda liberal hava nəqliyyatı yaradılırAzərbaycan Prezidenti İlham Əliyevin 2016-cı il 6 dekabr tarixli, 1138 nömrəli Fərmanı ilə təsdiq edilmiş “Azərbaycan Respublikasında ixtisaslaşmış turizm sənayesinin inkişafına dair Strateji Yol Xəritəsi”nə uyğun olaraq Azərbaycan Respublikasının Turizm Şurası nəzmində Liberal hava nəqliyyatının əldə edilməsi üzrə İşçi Qrupu yaradılıb.
Mədəniyyət və Turizm Nazirliyindən Oxu.Az-a verilən məlumata görə, işçi qrupunun yaradılmasında əsas məqsəd hədəf ölkələrlə gediş-dönüş hava nəqliyyatı xidmətləri üzrə müxtəlif liberallaşdırma mexanizmlərinin təhlil olunması, ölkənin aviasiya qanunvericiliyinin zəruri hallarda Avropanın aviasiya qanunvericiliyinə uyğunlaşdırılması, Bakı şəhərinin marketinq və kommunikasiya planı əsasında hədəf ölkələrdən turistlərin həftəsonu Bakıya daha rahat səfərinin təşkili və gözləntilərinin daha yaxşı qarşılanması üçün mövcud uçuş cədvəllərinin optimallaşdırılması, ölkə və regionların liberallaşdırılmış hava xidməti sazişinə daxil edilməsi məsələsinə dair təkliflərin hazırlanması və bu sahə üzrə digər mühüm məsələlərin həllidir.
Bununla əlaqədar olaraq, bu gün İşçi Qrupunun növbəti toplantısı keçirilib. Tədbirdə Mədəniyyət və Turizm Nazirliyinin, Dövlət Mülki Aviasiya Administrasiyasının, Azərbaycan Respublikasının İqtisadiyyat Nazirliyinin, “Azərbaycan Hava Yolları” QSC-nin və Azərbaycan Konqreslər Bürosunun İşçi Qrupa üzv nümayəndələri iştirak etmişlər.
Görüşdə ölkəmizdə mövcud hava limanlarına yerli və xarici aviaşirkətlər tərəfindən edilən uçuşlar, yaxın gələcəkdə fəaliyyətə başlayacaq yeni hava əlaqələri, Avropa İttifaqı ilə Azərbaycan arasında ortaq hava məkanı sazişinin layihəsinin mövcud vəziyyəti və digər məsələlər müzakirə edilib.
E.Ə.
www.oxu.az
"
"Qara Qarayevin 100 illik yubileyi keçiriləcəkAzərbaycan prezidenti İlham Əliyev görkəmli Azərbaycan bəstəkarı Qara Qarayevin 100 illik yubileyi haqqında sərəncam imzalayıb.
Oxu.Az-ın məlumatına görə, Mədəniyyət və Turizm Nazirliyinə Təhsil Nazirliyi və Azərbaycan Milli Elmlər Akademiyası ilə birlikdə, Bəstəkarlar İttifaqının təklifləri nəzərə alınmaqla, görkəmli Azərbaycan bəstəkarı Qara Qarayevin 100 illik yubileyi ilə bağlı tədbirlər planı hazırlayıb, həyata keçirmək tapşırılıb.
Nazirlər Kabineti sərəncamdan irəli gələn məsələləri həll etməlidir.
N.O.
www.oxu.az
"
"Həmkarları Azərbaycan prezidentini təbrik edirlər - YENİLƏNİBSəudiyyə Ərəbistanı kralı Salman bin Əbdüləziz Al Səud Azərbaycan prezidenti İlham Əliyevi Azərbaycanın Dövlət Müstəqilliyi günü münasibəti ilə təbrik edib.
Oxu.Az-ın məlumatına görə, Əbdüləziz Al Səudun məktubunda deyilir:
“Əs-səlamu əleykum və rəhmətullahi və bərəkatuhu. Zati-aliləri, qardaşım İlham Heydər oğlu Əliyev. Ölkənizin Dövlət Müstəqilliyi Günü münasibətilə Səudiyyə Ərəbistanı Krallığının xalqı və hökuməti adından, şəxsən öz adımdan Zati-alinizə ən səmimi təbriklərimi çatdırıram. Sizə cansağlığı və xoşbəxtlik, qardaş Azərbaycan Respublikasının xalqına və hökumətinə davamlı inkişaf və rifah arzu edirəm”.
***
16:39
Fələstin dövlətinin prezidenti, Fələstin Azadlıq Təşkilatı İcraiyyə Komitəsinin sədri Mahmud Abbas Azərbaycan prezidenti İlham Əliyevi Azərbaycanın Dövlət Müstəqilliyi günü münasibətilə təbrik edib.
Oxu.Az-ın məlumatına görə, M. Abbasın məktubunda deyilir:
“Hörmətli cənab Prezident. Azərbaycanın Dövlət Müstəqilliyi günü münasibətilə Zati-alinizə Fələstin Dövləti və xalqı adından, şəxsən öz adımdan ən səmimi təbriklərimi çatdırıram. Bu münasibətlə Sizə, ölkənizə və xalqınıza xoşbəxtlik, rifah və tərəqqi arzu edirəm. Xalqlarımızı və ölkələrimizi birləşdirən möhkəm qardaşlıq əlaqələrinə dərin ehtiramımızı ifadə edirik. Sizin xalqımızın hüquqlarına, müstəqil Fələstin Dövlətinin yaradılmasına göstərdiyiniz qardaşlıq dəstəyinizi yüksək qiymətləndiririk. Bu əlaqələrin inkişaf etdirilməsi və ölkələrimiz üçün faydalı müştərək məqsədlərimizə xidmət naminə aramızdakı qarşılıqlı əməkdaşlıq yollarının davam etdirilməsindən sonsuz məmnunluq duyuruq. Sizə möhkəm cansağlığı, xoşbəxtlik və müvəffəqiyyət arzu edirəm. Xahiş edirəm, ən səmimi təbriklərimi qəbul edin”.
N.O.
www.oxu.az
"
"Səfir: ABŞ Azərbaycanda iqtisadi islahatları yüksək qiymətləndirirABŞ Azərbaycanda aparılan iqtisadi islahatları yüksək qiymətləndirir.
Oxu.Az Trend-ə istinadən xəbər verir ki, bunu Birləşmiş Ştatların Azərbaycandakı səfiri Robert Sekuta deyib.
Xəbər əlavə olunur.
A.M.
www.oxu.az
"
"Prezidentin köməkçisi: Sarkisyan sözünün üstündə durmadı""Təəssüflər olsun ki, S. Sarkisyan yenə öz ampluasındadır. Adətinə uyğun olaraq, danışıqlar zamanı əldə olunan razılaşmanı pozmağı özünə şərəf sayır. Qərara alınmışdı ki, razılaşdırılmış məqamlardan əlavə hələlik heç bir bəyanat verilməsin. Amma o, bunu etdi. Söz versə də, yenə də sözünün üstündə durmadı. Heç olmasa, həmsədrlərdən və ATƏT-in nümayəndəsindən utanaydı. Görünür, danışıqları pozmaq niyyətindən əl çəkmək istəmir"".
Oxu.Az-ın məlumatına görə, bunu Azərbaycan prezidentinin xarici siyasət məsələləri üzrə köməkçisi - şöbə müdiri Novruz Məmmədov “Facebook"" səhifəsində yazıb.
N. Məmmədovun sözlərinə görə, Ermənistan prezidenti bilir və unutmamalıdır ki, Dağlıq Qarabağ Azərbaycanın ayrılmaz hissəsidir və belə də qalacaq.
""Sarkisyanın planı nə onun vaxtında, nə də ondan sonra gələnlərin vaxtında reallaşmayacaq. Nə qədər himayədarlarına quyruq bulasa da, yuxusu çin olmayacaq. Sadəcə olaraq, deyəsən, onun məqsədi, Ermənistanda yaşayanları daim təşviş və zillət içərisində saxlamaqdır. Nə olar, qoy çalışsın"", - deyə N. Məmmədov qeyd edib.
N.O.
www.oxu.az
"
"BMT baş katibi Azərbaycan və Ermənistan prezidentlərinin görüşünü dəstəklədiBMT-nin baş katibi Antoniu Qutteriş oktyabrın 16-da Azərbaycan prezidenti İlham Əliyev və Ermənistan prezidenti Serj Sarkisyanın Cenevrədə keçirdikləri danışıqları alqışlayıb.
Oxu.Az-ın məlumatına görə, bunu BMT baş katibinin rəsmi nümayəndəsi Stefan Düjarrik bəyan edib.
Onun sözlərinə görə, BMT-nin baş katibi iki dövlət başçısının danışıqlar prosesinin aktivləşdirilməsi və təmas xəttində gərginliyin azaldılması üçün əlavə addımların atılmasına dair razılığa gəlmələrini dəstəkləyir.
“ATƏT-in Minsk qrupunun həmsədrlərinin vasitəçilik səylərini dəstəkləyən baş katib Dağlıq Qarabağ münaqişəsinin sülh yolu ilə həll olunmasına nail olmaq üçün tərəfləri son görüşdə yaranmış müsbət dinamikadan istifadə etməyə çağırır”, - deyə Düjarrik bildirib.
A.M.
www.oxu.az
"
"İlham Əliyev Qırğızıstanın yeni prezidentinə məktub ünvanlayıbPrezident İlham Əliyev Qırğız Respublikasının yeni seçilmiş prezidenti Sooronbay Jeenbekova məktub ünvanlayıb.
Oxu.Az-ın məlumatına görə, məktubda deyilir: 
“Hörmətli cənab Jeenbekov,
Qırğız Respublikasının Prezidenti vəzifəsinə seçilməyiniz münasibətilə Sizi ürəkdən təbrik edirəm.
Ümidvaram ki, Azərbaycan ilə Qırğızıstan arasındakı ənənəvi dostluq və əməkdaşlıq münasibətlərinin inkişafı və möhkəmləndirilməsi yolunda birgə səylər göstərəcəyik.
Sizə möhkəm cansağlığı, xoşbəxtlik, qardaş Qırğızıstan xalqının rifahı naminə qarşıdakı fəaliyyətinizdə uğurlar diləyirəm”.
 
S.B.
www.oxu.az
"
"Sarkisyan İlham Əliyevlə görüşünü şərh etdiCəbhə xəttində ölüm hallarının baş verməməsi üçün, biz gərginliyin daha da azaldılmasına dair razılığa gəldik. Qeyd etməliyəm ki, həm Azərbaycan prezidenti, həm də mən bu məsələdə çox maraqlıyıq”.
Oxu.Az-ın RİA Novosti-yə istinadən məlumatına görə, bu barədə Ermənistan lideri Serj Sarkisyan Jenevada Azərbaycan prezidenti İlham Əliyevlə danışıqlardan sonra yerli erməni icması ilə görüşü zamanı deyib.
Sarkisyan bildirib ki, Azərbaycan prezidenti problemin mürəkkəbliyini çox yaxşı dərk edir.
S.B.
www.oxu.az
"
"Ramil Usubov сinsi azlıqların saxlanılmasından danışdıAzərbaycanın daxili işlər naziri, general-polkovnik Ramil Usubov Bakıda cinsi azlıq nümayəndələrinin saxlanılması ilə bağlı məlumatların təqdim edilməsi barədə Avropa Şurasının İnsan Hüquqları üzrə Komissarı Nils Mujnieksin müraciətinə cavab verib.
Oxu.Az-ın APA-ya istinadən məlumatına görə, R. Usubov cavab məktubunda qeyd edib ki, Bakıda cinsi azlıqlara qarşı tədbirlər əhalinin çoxsaylı şikayətləri əsasında aparılıb: “Daxil olan şikayətlər əsasında Bakı şəhərində sentyabrın 15-dən 30-dək həyata keçirilmiş profilaktik tədbirlərlə paytaxtın müxtəlif ərazilərində toplaşan cinsi azlıqların yüzlərlə nümayəndəsindən yalnız ictimai qaydanı kobud surətdə pozaraq xırda xuliqanlıq törədən, həmin yerlərdə ictimai qaydanın mühafizəsi vəzifəsini icra edən polis işçilərinin qanuni tələblərinə qəsdən tabe olmayan 83 nəfər saxlanılıb və barələrində qanunvericiliklə müəyyən edilmiş qaydada sənədləşmə aparılıb. Saxlanılan şəxslərin yol verdikləri qanun pozuntuları məhkəmə qaydasında sübuta yetirildiyindən onlardan 56 nəfəri barəsində İnzibati Xətalar Məcəlləsinin 510-cu (xırda xuliqanlıq) və 535.1-ci (polis işçisinin qanuni tələbinə qəsdən tabe olmamaq) maddələri ilə 5 gündən 30 günədək inzibati həbs tətbiq olunub, 18 nəfər cərimələnib, 9 nəfərə xəbərdarlıq edilib”.
R. Usubov məktubunda həmçinin saxlanılan cinsi azlıqlarda təhlükəli infeksiyaların aşkarlandığını qeyd edib: “Müayinələrin nəticələrinə görə 32 nəfərdə müxtəlif zöhrəvi xəstəliklər, o cümlədən 16 nəfərdə sifilis, 6 nəfərdə AİDS, 6 nəfərdə HİV, daha 2 nəfərdə Hepatit HCV virusu aşkar edilib. Eləcə də zöhrəvi xəstəlik aşkar edilməmiş daha 24 nəfərin həbsdə saxlanıldığı müddətin islah olunmaları üçün kifayət etməsi nəzərə alınaraq onlar oktyabrın 2-də məhkəmələr tərəfindən vaxtından əvvəl inzibati həbsdən azad ediliblər”.
Nazir bəyan edib ki, saxlanılan cinsi azlıqların hüquqlarının pozulması ilə bağlı iddiaların heç bir əsası yoxdur: “Azərbaycanda bütün qrup insanların hüquqları heç bir məhdudiyyət olmadan təmin edilir və cinsi azlıqlarla bağlı respublikamızda mövcud olan vəziyyət əksər Avropa dövlətlərindəki vəziyyətdən fərqlənmir. Lakin son illər ölkəmizdə hansısa hüquqazidd əməli törətmiş cinsi azlığın nümayəndələri özlərinin cinsi oriyentasiyasını önə çəkməklə məsuliyyətdən yaxa qurtarmağa çalışırlar. Bu cür məsələlər isə Azərbaycanda yalnız müvafiq beynəlxalq təşkilatların da hüquqi ekspertizasından keçmiş qanunvericilik aktları çərçivəsində həll edilir. Odur ki, cinsi azlıqların nümayəndələrinin hüquqazidd əməl törətməsi onları məsuliyyətdən azad edə bilməz”.
N.O.
www.oxu.az 
"
"Oqtay Əsədov: Bütün münaqişələr dövlətlərin ərazi bütövlüyü əsasında həll edilməlidirRusiyanın Sankt-Peterburq şəhərinə səfər etmiş Milli Məclisin sədri Oqtay Əsədov  Parlamentlərarası İttifaqın 137-ci Assambleyasında çıxışı edib.
Oxu.Az xəbər verir ki, Milli Məclisin mətbuat xidmətindən APA-ya verilən məlumata görə, O. Əsədov ötən 25 il ərzində Ermənistanın mötəbər beynəlxalq təşkilatların qərar və qətnamələrinə məhəl qoymadığını və beynəlxalq hüquq qaydalarını kobudcasına pozmaqda davam etdiyini deyib: “Qəribədir ki, təcavüzkarı beynəlxalq təşkilatların qərarlarına əməl etməyə məcbur edən mexanizm mövcud deyil. Bu isə Ermənistan-Azərbaycan, Dağlıq Qarabağ münaqişəsinə ikili standartlar əsasında yanaşılmasına gətirib-çıxarır”.
O. Əsədov bildirib ki, etnik separatizmə və davakar millətçiliyə, özgə torpaqlarının qəsb edilməsinə göz yumulmasının bütün dünyada sülh və təhlükəsizlik üçün nə dərəcədə qorxulu olduğu qəbul edilməlidir: “Beynəlxalq birlik özündə güc tapıb, qəti tədbirlər görməli və bütün münaqişələr, o cümlədən Ermənistan-Azərbaycan, Dağlıq Qarabağ münaqişəsi hamılıqla tanınmış beynəlxalq hüquq prinsipləri və normaları, xüsusən onların arasında başlıca prinsip olan dövlətlərin ərazi bütövlüyü əsasında həll edilməlidir. Azərbaycan bu gün dünya birliyinin üzləşdiyi ağır problemlərin həlli və sülhün, əmin-amanlığın təmin edilməsi məqsədilə həm ikitərəfli formatda, həm də beynəlxalq təşkilatlar çərçivəsində səyləri birləşdirməyə və birgə fəaliyyət göstərməyə hazırdır”.
Azərbaycanın multikulturalizm və tolerantlıq modelindən söz açan MM sədri qeyd edib ki, Azərbaycanda dövlət siyasətinin mühüm bir istiqamətini mədəniyyətlərarası, dinlərarası dialoqun və multikulturalizmin dəstəklənməsi təşkil edir: “Azərbaycan çoxmillətli ölkədir, cəmiyyətimizin mədəni, etnik və dini müxtəlifliyi bizim böyük sərvətimizdir. Tamamilə məntiqlidir ki, bizim ölkəmizdə 2016-cı il “Multikulturalizm İli”, 2017-ci il isə “İslam Həmrəyliyi İli” elan olunub”.
Tədbirdə bir sıra təşkilati məsələlərə baxılıb. Rusiya Federasiyası Federal Məclisinin Federasiya Şurasının sədri Valentina Matviyenko Parlamentlərarası İttifaqın yeni sədri, Türkmənistan, Özbəkistan və Vanuatu İttifaqın yeni üzvləri seçiliblər. Beləliklə, İttifaqa daxil olan parlamentlərin sayı 176-ya çatıb.
N.O.
www.oxu.az
"
"Dövlət başçısının İsveçrəyə səfəri başa çatıb - FOTO + YENİLƏNİBAzərbaycan prezidenti İlham Əliyevin İsveçrəyə səfəri başa çatıb. 
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.
14:26
Azərbaycan prezidenti İlham Əliyev ATƏT-in Minsk qrupunun həmsədrləri tərəfindən Azərbaycan və Ermənistan prezidentlərinin Cenevrədə təşkil edilmiş görüşünə gedib.
Oxu.Az xəbər verir ki, oktyabrın 16-da Azərbaycan prezidenti İlham Əliyev və Ermənistan prezidenti Serj Sarkisyan arasında görüş keçirilib.
Görüşdə ATƏT-in Minsk qrupunun həmsədrləri və ATƏT-in fəaliyyətdə olan sədrinin xüsusi nümayəndəsi iştirak ediblər.

















N.O.
www.oxu.az
"
"XİN: Azərbaycan və Ermənistan prezidentləri razılığa gəldilərAzərbaycan Respublikasının prezidenti İlham Əliyev və Ermənistan Respublikasının prezidenti Serj Sarkisyan Cenevrədə, İsveçrə zirvə görüşü keçiriblər. ATƏT Minsk Qrupunun həmsədrlərinin (İqor Popov  Rusiya Federasiyası, Stefan Viskonti Fransa, Andrü Şefer Amerika Birləşmiş Ştatları) himayəsi altında keçirilən görüşdə Ermənistan xarici işlər naziri Edvard Nalbandyan, Azərbaycan xarici işlər naziri Elmar Məmmədyarov iştirak etdilər. Zirvə görüşünə ATƏT-in fəaliyyətdə olan sədrinin şəxsi nümayəndəsi Anjey Kaspişik də qatılıb.
Oxu.Az-ın Azərbaycan XİN-nin mətbuat xidmətinə istinadən məlumatına əsasən, görüş konstruktiv mühitdə keçib.
Prezidentlər danışıqlar prosesini intensivləşdirmək üçün tədbirlər görməyə və təmas xətti boyunca gərginliyi azaltmaq üçün əlavə addımlar atmağa razılaşıblar.
Həmsədrlər çox uzun fasilədən sonra baş tutan bu birbaşa danışıqlardan razılıq ifadə ediblər. Onlar Dağlıq Qarabağ münaqişəsinin danışıqlar vasitəsilə sülh yolu ilə həlli üçün tərəflərlə işləməyə hazır olduqlarını bildiriblər. Növbəti addım kimi həmsədrlər xarici işlər nazirləri ilə yaxın gələcəkdə işçi görüş keçirəcəklər.  
N.O.
www.oxu.az
"
" Zakir Həsənov Gürcüstanda – FOTO + YENİLƏNİBGürcüstanda səfərdə olan Azərbaycan müdafiə naziri, general-polkovnik Zakir Həsənov bu ölkənin müdafiə naziri Levan İzoria ilə görüşüb.
Oxu.Az-ın Azərbaycan Müdafiə Nazirliyinin saytına istinadən verdiyi məlumata görə, regiondakı hərbi-siyasi vəziyyətə toxunan tərəflər bu formatda görüşlərin keçirilməsinin ölkələrimizin təhlükəsizliyinə təhdid törədən beynəlxalq terrorizm, aqressiv separatizm və digər təzahürlərlə mübarizədə səylərin birləşdirilməsində əhəmiyyət kəsb etdiyini qeyd ediblər.
Müdafiə nazirləri hərbi sahədə əməkdaşlığın inkişafının ölkələrimiz arasında münasibətlərin daha da dərinləşməsinə, xüsusilə müdafiə nazirlikləri arasında qarşılıqlı əlaqələrin genişlənməsinə, eləcə də, bölgədə sülhün, sabitliyin və təhlükəsizliyin möhkəmlənməsinə töhfə verəcəyinə əminliklərini ifadə ediblər. Tərəflər Azərbaycan və Gürcüstan ərazisində həyata keçirilən mühüm infrastruktur layihələrinin təhlükəsizliyinin təmin olunmasında formalaşmış ikitərəfli tərəfdaşlığın gücləndirilməsinin vacibliyini də xüsusi vurğulayıblar.
Görüşdə ölkələrimiz arasında hərbi, hərbi təhsil, hərbi-texniki sahələrdə əməkdaşlığın perspektivləri və qarşılıqlı maraq doğuran digər məsələlər barədə ətraflı fikir mübadiləsi aparılıb.




















13:30
Azərbaycanın müdafiə naziri general-polkovnik Zakir Həsənovun Gürcüstana səfəri başlayıb.
Оxu.Az  APA-ya istinadən xəbər verir ki, nazir Tbilisinin mərkəzindəki Heydər Əliyev parkında ümummilli liderin abidəsi önünə əklil qoyaraq xatirəsini yad edib.
 
Səfər çərçivəsində Z. Həsənov bu gün gürcü həmkarı Levan İzoriya ilə görüşəcək.
 
Oktyabrın 17-də Azərbaycan, Gürcüstan və Türkiyə Silahlı Qüvvələri rəhbərlərinin üçtərəfli görüşü keçiriləcək. Görüşdə birgə əməkdaşlıq, regional təhlükəsizlik və qarşılıqlı maraq doğuran digər məsələlər müzakirə olunacaq.
N.H.
www.oxu.az
"
"Əliyev və Sarkisyanın təkbətək görüşü keçirildi - FOTOCenevrədə Azərbaycan prezidenti İlham Əliyev və Ermənistan prezidenti Serj Sarkisyanın təkbətək görüşü keçirilib.
Oxu.Az-ın məlumatına görə, bu barədə Ermənistan prezidentinin mətbuat katibi Vladimir Akopyan özünün “Twitter” səhifəsində yazıb.



N.O.
www.oxu.az
"
"Rusiyanın Xalq artisti Leyla Əliyeva ilə bir arada - FOTO Rusiyanın Xalq artisti Nikolay Baskov oktyabrın 15-də, “Crystal Hall”un səhnəsində “Oyun” (“İqra”) adlı konsert proqramı ilə Bakıda 41 yaşını qeyd edib.
Oxu.Az xəbər verir ki, N.Baskov səfər zamanı Heydər Əliyev Fondunun vitse-prezidenti Leyla Əliyeva və Azərbaycan Ağır atletika Federasiyasının vitse-prezidenti Azər Əliyevlə görüşüb. L.Əliyeva sosial şəbəkə vasitəsilə ifaçını doğum günü münasibətilə təbrik edib.








 A.S.
www.oxu.az
"
"Mehriban Əliyeva oğlu üçün şam yeməyi hazırladı - FOTOHeydər Əliyev Fondunun vitse-prezidenti Leyla Əliyeva sosial şəbəkədə yeni paylaşım edib.
Oxu.Az xəbər verir ki, o, “Heydər üçün şam yeməyi. Anamın bişirdiyi qayğanaq! Nuş olsun!” şərhini yazaraq, anası, Azərbaycan Respublikasının Birinci vitse-prezidenti Mehriban Əliyevanın şam yeməyi hazırladığını bildirib.



 A.S.
www.oxu.az
"
"Bu gün Azərbaycan və Ermənistan prezidentləri görüşəcəkBu gün Azərbaycan və Ermənistan prezidentlərinin növbəti görüşü olacaq. 
Oxu.Az Report-a istinadən xəbər verir ki, görüş  ATƏT-in Minsk qrupunun həmsədrlərinin təşəbbüsü ilə Cenevrədə baş tutacaq.
Prezidentlər İlham Əliyev və Serj Sarkisyan həmsdrlərin təklifi əsasında Ermənistan-Azərbaycan, Dağlıq Qarabağ münaqişəsinin həlli prosesini müzakirə edəcəklər.
E.Ə.
www.oxu.az
"
"Prezidentin keçmiş mühafizəçisi bıçaqlandı – FOTOM.Mədətov Nizami rayonu 23-cü polis bölməsinin rəisi olub.Dünən axşam saatlarında metronun “İçərişəhər” stansiyasının yaxınlığında Azərbaycanın mərhum prezidenti Heydər Əliyevin keçmiş mühafizəçisi Müşfiq Mədətovu bıçaqlayıb.
Oxu.Az moderator.az-a istinadən xəbər verir ki, hadisə Səbail rayonu ərazisindəki çayxanalardan birində baş verib.
Məlumata görə, 5 nəfər ona hücum edib. M.Mədətov bədəninin bir neçə yerindən, xüsusən də üz və qulaq nayihələrindən bıçaq zərbəsi alıb. Vəziyyətinin ağır olduğu bildirilir.
Fakt üzrə araşdırma aparılır.
Qeyd edək ki, M. Mədətov mərhum dövlət başçısı Heydər Əliyevin prezidentliyinin ilk dönəmlərində onun mühafizəçisi olmuş, ardından Nizami rayonu 23-cü polis bölməsinin rəisi olub.
O, Cinayət Məcəlləsinin 149-cu (zorlama) və 134-cü (öldürməklə və ya sağlamlığa ağır zərər vurmaqla hədələmə) maddələri ilə ittiham olunaraq 2005-ci ildə 13 il müddətinə aadlıqdan məhrum edilib. Apellyasiya Məhkəməsi onun cəzasını 11 ilə endirib. 2011-ci ildə isə Azərbaycan prezidentinin əfv fərmanı ilə azadlığa çıxıb.
Müşfiq Mədətov “Qarabağ”ın futbolçusu Mahir Mədətovun əmisidir.








A.M.
www.oxu.az
"
"Rusiyalı parlamentari: Münasibətlərimizi pozmaq istəyənləri sevindirməyəcəyik“Azərbaycan ilə Rusiya arasında ikitərəfli münasibətlər yüksələn xətlə inkişaf edir. Bu münasibətlərin pisləşməsini istəyən düşmənlərimiz var. Ancaq biz aramızı vurmaq istəyənləri sevindirməyəcək, münasibətlərimizi heç zaman pozmayacağıq”.
Oxu.Az xəbər verir ki, bu fikirləri Azərtac-a müsahibəsində Parlamentlərarası İttifaqın 137-ci Assambleyası çərçivəsində Rusiya Dövlət Dumasının MDB, Avrasiya inteqrasiyası və həmvətənlərlə iş Komitəsinin sədri Leonid Kalaşnikov söyləyib.
Assambleyanın əhəmiyyətindən danışan rusiyalı deputat qeyd edib ki, bu cür forumlar əlaqələrimizin inkişafına təkan verir: “Assambleya çərçivəsində Azərbaycan Milli Məclisinin sədri Oqtay Əsədov ilə söhbətimiz oldu, biz Rusiya və Azərbaycan parlamentlərinin iki komitəsinin Bakıda keçiriləcək iclası və Dövlət Dumasının sədri Vyaçeslav Volodinin bu ilin sonunda Azərbaycana səfəri ilə bağlı məsələləri müzakirə etdik. Tədbirlərdə iqtisadi və humanitar, mədəni sahələrdə əlaqələrimizin inkişafı diqqət mərkəzində olacaq, təcrübə mübadiləsi aparacağıq”.
Leonid Kalaşnikov Azərbaycanda rus dilinə qayğı ilə yanaşılmasında Prezident İlham Əliyevin və Birinci xanım Mehriban Əliyevanın rolunu xüsusi vurğulayaraq deyib: “Bu yaxınlarda Rusiya paytaxtında keçirilən “Moskva-Bakı oxu” konfransında mədəni əlaqələrimizdən, Azərbaycanda rus dilinin inkişafına qayğıdan da danışdıq. Mən özüm yayda Azərbaycanda oldum. Çox gözəl istirahət etdim. Azərbaycanda elə bir şərait yaradılıb ki, rusiyalı orada özünü evindəki kimi hiss edir”.
A.M.
www.oxu.az
"
"Prezident bir sıra məhkəmələrə sədr təyin edib – SİYAHIAzərbaycan Prezidenti İlham Əliyev bir sıra birinci instansiya məhkəmələri sədrlərinin təyin edilməsi haqqında sərəncam imzalayıb.
Oxu.Az xəbər verir ki, sərəncama əsasən, aşağıdakı şəxslər birinci instansiya məhkəmələrinin sədrləri təyin ediliblər:
Ağır cinayətlər məhkəmələri üzrə:
Süleymanov Elxan Xasay oğlu - Lənkəran Ağır Cinayətlər Məhkəməsinin sədri
Əliyev Natiq Mürsəl oğlu - Şəki Ağır Cinayətlər Məhkəməsinin sədri
İnzibati-iqtisadi məhkəmələr üzrə:
Qasımov Vidadi Kamal oğlu - Şəki İnzibati-İqtisadi Məhkəməsinin sədri
Hərbi məhkəmələr üzrə:
Həsənov Həbib Bəhram oğlu - Bakı Hərbi Məhkəməsinin sədri
Süleymanov Əli Ziya oğlu - Füzuli Hərbi Məhkəməsinin sədri
Məmmədov Vüqar Kamal oğlu - Gəncə Hərbi Məhkəməsinin sədri
Quliyev İlqar Məsail oğlu - Tərtər Hərbi Məhkəməsinin sədri
Naxçıvan Muxtar Respublikasının rayon məhkəmələri üzrə:
Məmmədov Mehrab Fərmayıl oğlu - Naxçıvan Muxtar Respublikası Culfa Rayon Məhkəməsinin sədri
Xıdırov Əhliman Mehman oğlu - Naxçıvan Muxtar Respublikası Kəngərli Rayon Məhkəməsinin sədri
Salmanov Elşən Fizuli oğlu - Naxçıvan Muxtar Respublikası Ordubad Rayon Məhkəməsinin sədri
Əhmədov Zülfüqar Əziz oğlu - Naxçıvan Muxtar Respublikası Rayon Məhkəməsinin sədri
Bağırov Allahverdi Əsəd oğlu - Naxçıvan Muxtar Respublikası Şahbuz Rayon Məhkəməsinin sədri
Bakı şəhərinin rayon məhkəmələri üzrə:
Kazımov Araz Nurəddin oğlu - Bakı şəhəri Binəqədi Rayon Məhkəməsinin sədri
Hacıyev Sədrəddin Abuzər oğlu - Bakı şəhəri Qaradağ Rayon Məhkəməsinin sədri
Qaralov İlqar Zahid oğlu - Bakı şəhəri Xəzər Rayon Məhkəməsinin sədri
Tağıyev Nazim Hüsü oğlu - Bakı şəhəri Xətai Rayon Məhkəməsinin sədri
Paşayev Tofiq Temir oğlu - Bakı şəhəri Nərimanov Rayon Məhkəməsinin sədri
Cəfərov İlham Məmməd oğlu - Bakı şəhəri Nəsimi Rayon Məhkəməsinin sədri
Cəfərov Ələddin Adil oğlu - Bakı şəhəri Nizami Rayon Məhkəməsinin sədri
Mustafayev Rəşad Rafiq oğlu - Bakı şəhəri Pirallahı Rayon Məhkəməsinin sədri
Qafarov Ağamalı Məmməd oğlu - Bakı şəhəri Səbail Rayon Məhkəməsinin sədri
Hüseynov Araz Firidun oğlu - Bakı şəhəri Yasamal Rayon Məhkəməsinin sədri
Rayon (şəhər) məhkəmələri üzrə:
Kazımov Elçin Məmməd oğlu - Abşeron Rayon Məhkəməsinin sədri
Ləzimov Sulduz Paşa oğlu - Ağcabədi Rayon Məhkəməsinin sədri
Bayramov Elşad Abdulla oğlu - Ağdam Rayon Məhkəməsinin sədri
Nəsibov Famil Hümbət oğlu - Ağdaş Rayon Məhkəməsinin sədri
İsmayılov Tahir Abdulrəhim oğlu - Ağsu Rayon Məhkəməsinin sədri
Səlimov Hümbət Qamuna oğlu - Balakən Rayon Məhkəməsinin sədri
Nurullayev Ramiz Vəliş oğlu - Beyləqan Rayon Məhkəməsinin sədri
Allahverdiyev Məhərrəm Ələkbər oğlu - Bərdə Rayon Məhkəməsinin sədri
Hüseynova TəranəTalış qızı - Cəbrayıl Rayon Məhkəməsinin sədri
Cəbrayılov Vüsal Adil oğlu - Cəlilabad Rayon Məhkəməsinin sədri
Əliyev Azad Allahverdi oğlu - Daşkəsən Rayon Məhkəməsinin sədri
Bağırov Məhəmməd Abduləli oğlu - Füzuli Rayon Məhkəməsinin sədri
Kazımov Rasim Sarı oğlu - Gəncə şəhəri Nizami Rayon Məhkəməsinin sədri
Quliyev Zəfər Arif oğlu - Göyçay Rayon Məhkəməsinin sədri
Abbasov Qələmdar Ələmdar oğlu - Göygöl Rayon Məhkəməsinin sədri
Əzizov Həmid Novruz oğlu - Hacıqabul Rayon Məhkəməsinin sədri
Quliyev Xıdır İnqilab oğlu - Xaçmaz Rayon Məhkəməsinin sədri
Hacıyev İsgəndər Həmid oğlu - Xızı Rayon Məhkəməsinin sədri
Hacıyev Qurban Hamid oğlu - İmişli Rayon Məhkəməsinin sədri
Şirinov Rəfayel Səməd oğlu - İsmayıllı Rayon Məhkəməsinin sədri
Qəniyev Həsən Salman oğlu - Kəlbəcər Rayon Məhkəməsinin sədri
Bayramov Müseyib Seyfəddin oğlu - Kürdəmir Rayon Məhkəməsinin sədri
Qarayev Malik İbrahim oğlu - Qax Rayon Məhkəməsinin sədri
Quliyev Mirələm Qoçu oğlu - Qobustan Rayon Məhkəməsinin sədri
Tağıyev Xəqani Qəhrəman oğlu - Quba Rayon Məhkəməsinin sədri
Vəliyev Adil Yaqub oğlu - Qusar Rayon Məhkəməsinin sədri
İbrahimov Cavad Cavanşir oğlu - Laçın Rayon Məhkəməsinin sədri
Kiçibəyov Atabəy Qələbəy oğlu - Lerik Rayon Məhkəməsinin sədri
Ələkbərov Əliəjdər Məlik oğlu - Lənkəran Rayon Məhkəməsinin sədri
Əliyev Firdovsi Zülfü oğlu - Masallı Rayon Məhkəməsinin sədri
Osmanov Usaməddin Hidayət oğlu - Mingəçevir Şəhər Məhkəməsinin sədri
Fərhadov Xanlar Zalı oğlu - Neftçala Rayon Məhkəməsinin sədri
Abuşov İxtiyar Əliyar oğlu - Saatlı Rayon Məhkəməsinin sədri
Pənahov Füzuli Novruzəli oğlu - Sabirabad Rayon Məhkəməsinin sədri
Paşayev Əlövsət Bəhrəm oğlu - Salyan Rayon Məhkəməsinin sədri
Ələkbərov Bəylər Ramiz oğlu - Siyəzən Rayon Məhkəməsinin sədri
İsgəndərov Çingiz Əmir oğlu - Şabran Rayon Məhkəməsinin sədri
Hümbətov Etibar Zülfüqar oğlu - Şamaxı Rayon Məhkəməsinin sədri
Əhmədov Ceyhun Rasim oğlu - Şəki Rayon Məhkəməsinin sədri
Məmmədov Könül Cəlal oğlu - Şəmkir Rayon Məhkəməsinin sədri
Qurbanov Elçin Firudin oğlu - Şirvan Şəhər Məhkəməsinin sədri
Həsənov Allahverən Məhərrəm oğlu - Şuşa Rayon Məhkəməsinin sədri
Baxşıyev Qafil Yavər oğlu - Tovuz Rayon Məhkəməsinin sədri
Xəlilov Hilal İsmayıl oğlu - Ucar Rayon Məhkəməsinin sədri
Həsənquliyev İlqam Elxan oğlu - Yardımlı Rayon Məhkəməsinin sədri
Əliyev Toğrul Məhəmməd oğlu - Yevlax Rayon Məhkəməsinin sədri
Qubadov Tahir Möhsüm oğlu - Zərdab Rayon Məhkəməsinin sədri
Sərəncam imzalandığı gündən qüvvəyə minir.
S.B.
www.oxu.az
"
"İlham Əliyev məhkəmə hakimlərinin vəzifələrini dəyişdirdi – SİYAHIAzərbaycan Prezidenti İlham Əliyev Bir sıra birinci instansiya məhkəmələri hakimlərinin təyin edilməsi və bəzi birinci instansiya məhkəmələri hakimlərinin vəzifələrinin dəyişdirilməsi haqqında sərəncam imzalayıb.
Oxu.Az-ın xəbərinə görə, sərəncamda Məhkəmə-Hüquq Şurasının təkliflərini nəzərə alaraq aşağıdakı şəxslər birinci instansiya məhkəmələrinin hakimləri təyin ediliblər:
1. Aşağıdakı şəxslər birinci instansiya məhkəmələrinin hakimləri təyin edilsinlər:
Ağır cinayətlər məhkəmələri üzrə:
Naxçıvan Muxtar Respublikasının Ağır Cinayətlər Məhkəməsi
Nağıyev İsfəndiyar Səfər oğlu
Novruzov Əsgər Novruz oğlu
Bakı Ağır Cinayətlər Məhkəməsi
Əkbərov Məhəmməd Hüseyn oğlu
Həsənzadə İradə Xəlil qızı
Quliyev Əhməd Qəhrəman oğlu
Sadıxov Rasim Əkrəm oğlu
Lənkəran Ağır Cinayətlər Məhkəməsi
Süleymanov Elxan Xasay oğlu
Şəki Ağır Cinayətlər Məhkəməsi
Əliyev Natiq Mürsəl oğlu
Ramazanov Camal Cumar oğlu
İnzibati-iqtisadi məhkəmələr üzrə:
1 saylı Bakı İnzibati-İqtisadi Məhkəməsi
Abdullayeva Aygün Abdulla qızı
Hacıbəyova Miminat Tacib qızı
Şəki İnzibati-İqtisadi Məhkəməsi
Qasımov Vidadi Kamal oğlu
Hərbi məhkəmələr üzrə:
Bakı Hərbi Məhkəməsi
Abbasov Rafiq Qaraxan oğlu
Əliyev Rauf Ağakamil oğlu
Həsənov Həbib Bəhram oğlu
Cəlilabad Hərbi Məhkəməsi
Əliyev Bədəl Cəlal oğlu
Füzuli Hərbi Məhkəməsi
Ağamirzəyev Fəxrəddin Mansur oğlu
Gəncə Hərbi Məhkəməsi
Məmmədov Vüqar Kamal oğlu
Nəsirov Vidadi Zahid oğlu
Tərtər Hərbi Məhkəməsi
Quliyev İlqar Məsail oğlu
Sarıyev Əhməd Mədət oğlu
Bakı şəhərinin rayon məhkəmələri üzrə:
Bakı şəhəri Qaradağ Rayon Məhkəməsi
Hacıyev Sədrəddin Abuzər oğlu
Qurbanov Teymur Əhməd oğlu
Bakı şəhəri Nərimanov Rayon Məhkəməsi
Hüseynov Turqay Oqtay oğlu
Paşayev Tofiq Temir oğlu
Bakı şəhəri Nəsimi Rayon Məhkəməsi
Cəfərov İlham Məmməd oğlu
Tağıyeva Natavan Tağı qızı
Bakı şəhəri Nizami Rayon Məhkəməsi
Cəfərov Ələddin Adil oğlu
Bakı şəhəri Sabunçu Rayon Məhkəməsi
Ağayev Süleyman Əhməd oğlu
Səmədov Əşir Rəşid oğlu
Bakı şəhəri Səbail Rayon Məhkəməsi
Abdullayev Şahin Zülfüqar oğlu
Bağırova Mədinə Ağacavad qızı
Qafarov Ağamalı Məmməd oğlu
Bakı şəhəri Yasamal Rayon Məhkəməsi
Xəlilova Təhminə Cəmil qızı
Məhərrəmova Xuraman Böyükağa qızı
Rayon (şəhər) məhkəmələri üzrə:
Abşeron Rayon Məhkəməsi
Kazımov Elçin Məmməd oğlu
Səfiyeva Cəmilə İbrahim qızı
Ağcabədi Rayon Məhkəməsi
Ləzimov Sulduz Paşa oğlu
Ağdam Rayon Məhkəməsi
Bayramov Elşad Abdulla oğlu
Ağdaş Rayon Məhkəməsi
Nəsibov Famil Hümbət oğlu
Astara Rayon Məhkəməsi
Məmmədov Mübariz İsfəndiyar oğlu
Beyləqan Rayon Məhkəməsi
Nurullayev Ramiz Vəliş oğlu
Bərdə Rayon Məhkəməsi
Seyfullayev Seyfəli İzzət oğlu
Cəlilabad Rayon Məhkəməsi
Cəbrayılov Vüsal Adil oğlu
Əmirəliyev Elxan Əli oğlu
Daşkəsən Rayon Məhkəməsi
Əliyev Azad Allahverdi oğlu
Göyçay Rayon Məhkəməsi
Fəttahov İbrahim Bağır oğlu
Göygöl Rayon Məhkəməsi
Abbasov Qələmdar Ələmdar oğlu
Xaçmaz Rayon Məhkəməsi
Quliyev Xıdır İnqilab oğlu
İmişli Rayon Məhkəməsi
Hacıyev Qurban Hamid oğlu
İsmayıllı Rayon Məhkəməsi
Şirinov Rəfayel Səməd oğlu
Qax Rayon Məhkəməsi
Qarayev Malik İbrahim oğlu
Qazax Rayon Məhkəməsi
Səmədov Ağarza Hacırza oğlu
Qobustan Rayon Məhkəməsi
Quliyev Mirələm Qoçu oğlu
Qusar Rayon Məhkəməsi
Kazımov Rafiq Vəli oğlu
Vəliyev Adil Yaqub oğlu
Lerik Rayon Məhkəməsi
Kiçibəyov Atabəy Qələbəy oğlu
Lənkəran Rayon Məhkəməsi
Ələkbərov Əliəjdər Məlik oğlu
Mingəçevir Şəhər Məhkəməsi
Kərimova Məhburə Kərim qızı
Mirzəliyev Hüseyn Seyfulla oğlu
Osmanov Usaməddin Hidayət oğlu
Neftçala Rayon Məhkəməsi
Fərhadov Xanlar Zalı oğlu
Sumqayıt Şəhər Məhkəməsi
Əliyev Fikrət Hüseyn oğlu
Şabran Rayon Məhkəməsi
İsgəndərov Çingiz Əmir oğlu
Şəmkir Rayon Məhkəməsi
Məmmədov Könül Cəlal oğlu
Tovuz Rayon Məhkəməsi
Baxşıyev Qafil Yavər oğlu
Ucar Rayon Məhkəməsi
Xəlilov Hilal İsmayıl oğlu
Yevlax Rayon Məhkəməsi
Əliyev Toğrul Məhəmməd oğlu
2. “Məhkəmələr və hakimlər haqqında” Azərbaycan Respublikası Qanununun 94-cü maddəsinə və 97-ci maddəsinin ikinci hissəsinə uyğun olaraq aşağıdakı hakimlərin vəzifələri dəyişdirilsin:
Əli Ziya oğlu Süleymanov Cəlilabad Hərbi Məhkəməsinin hakimi və sədri vəzifəsindən azad edilərək Füzuli Hərbi Məhkəməsinin hakimi təyin edilsin;
Ceyhun Rasim oğlu Əhmədov Gədəbəy Rayon Məhkəməsinin hakimi və sədri vəzifəsindən azad edilərək Şəki Rayon Məhkəməsinin hakimi təyin edilsin;
Məhərrəm Ələkbər oğlu Allahverdiyev Qazax Rayon Məhkəməsinin hakimi və sədri vəzifəsindən azad edilərək Bərdə Rayon Məhkəməsinin hakimi təyin edilsin;
Rasim Sarı oğlu Kazımov Mingəçevir Şəhər Məhkəməsinin hakimi və sədri vəzifəsindən azad edilərək Gəncə şəhəri Nizami Rayon Məhkəməsinin hakimi təyin edilsin;
Azər İslah oğlu Paşayev Bakı şəhəri Nəsimi Rayon Məhkəməsinin hakimi vəzifəsindən azad edilərək Bakı Ağır Cinayətlər Məhkəməsinin hakimi təyin edilsin;
Müseyib Seyfəddin oğlu Bayramov 1 saylı Bakı İnzibati-İqtisadi Məhkəməsinin hakimi vəzifəsindən azad edilərək Kürdəmir Rayon Məhkəməsinin hakimi təyin edilsin;
İxtiyar Əliyar oğlu Abuşov Şirvan İnzibati-İqtisadi Məhkəməsinin hakimi vəzifəsindən azad edilərək Saatlı Rayon Məhkəməsinin hakimi təyin edilsin;
Araz Nurəddin oğlu Kazımov Bakı şəhəri Qaradağ Rayon Məhkəməsinin hakimi vəzifəsindən azad edilərək Bakı şəhəri Binəqədi Rayon Məhkəməsinin hakimi təyin edilsin;
Araz Firidun oğlu Hüseynov Bakı şəhəri Səbail Rayon Məhkəməsinin hakimi vəzifəsindən azad edilərək Bakı şəhəri Yasamal Rayon Məhkəməsinin hakimi təyin edilsin;
Rəşad Rafiq oğlu Mustafayev Bakı şəhəri Qaradağ Rayon Məhkəməsinin hakimi vəzifəsindən azad edilərək Bakı Şəhəri Pirallahı Rayon Məhkəməsinin hakimi təyin edilsin;
Bəylər Ramiz oğlu Ələkbərov Bakı şəhəri Binəqədi Rayon Məhkəməsinin hakimi vəzifəsindən azad edilərək Siyəzən Rayon Məhkəməsinin hakimi təyin edilsin;
Zəfər Arif oğlu Quliyev Bakı şəhəri Yasamal Rayon Məhkəməsinin hakimi vəzifəsindən azad edilərək Göyçay Rayon Məhkəməsinin hakimi təyin edilsin;
Xəqani Qəhrəman oğlu Tağıyev Salyan Rayon Məhkəməsinin hakimi vəzifəsindən azad edilərək Quba Rayon Məhkəməsinin hakimi təyin edilsin;
Firdovsi Zülfü oğlu Əliyev Lerik Rayon Məhkəməsinin hakimi vəzifəsindən azad edilərək Masallı Rayon Məhkəməsinin hakimi təyin edilsin;
Əli Yunis oğlu Tağıyev Gəncə şəhəri Nizami Rayon Məhkəməsinin hakimi vəzifəsindən azad edilərək Neftçala Rayon Məhkəməsinin hakimi təyin edilsin;
Füzuli Novruzəli oğlu Pənahov Quba Rayon Məhkəməsinin hakimi vəzifəsindən azad edilərək Sabirabad Rayon Məhkəməsinin hakimi təyin edilsin;
Əlövsət Bəhrəm oğlu Paşayev Xaçmaz Rayon Məhkəməsinin hakimi vəzifəsindən azad edilərək Salyan Rayon Məhkəməsinin hakimi təyin edilsin.
Sərəncam imzalandığı gündən qüvvəyə minir.
S.B.
www.oxu.az
"
"Bolqarıstan prezidentinin Azərbaycana rəsmi səfəri başa çatıbBolqarıstan Respublikasının prezidenti Rumen Radevin Azərbaycana rəsmi səfəri oktyabrın 14-də başa çatıb.
Oxu.Az-ın xəbərinə görə, hər iki ölkənin dövlət bayraqlarının dalğalandığı Heydər Əliyev Beynəlxalq Hava Limanında ali qonağın şərəfinə fəxri qarovul dəstəsi düzülüb.
Bolqarıstan prezidenti Rumen Radevi və xanımı Desislava Radevanı hava limanında Azərbaycan baş nazirinin müavini Əli Əhmədov, xarici işlər nazirinin müavini Xələf Xələfov və digər rəsmi şəxslər yola salıblar.
www.oxu.az
"
"Ermənilər Rusiyada Azərbaycana qarşı təxribat törədiblər – FOTO Rusiyanın şimal paytaxtı Sankt-Peterburqda 12-14 oktyabr tarixlərində keçirilən INWETEX-CIS Travel Market sərgisi çərçivəsində erməni separatçıları Azərbaycana qarşı təxribat törədiblər.
Oxu.Az-ın xəbərinə görə, bu barədə məlumatı AzRu.org saytı yayıb.
Belə ki, Ermənistanın stendində Azərbaycanın işğal olunmuş əraziləri separatçıların rəmzi ilə göstərilib. Təşkilatçıların məsələ ilə bağlı heç bir reaksiya verməməsi səbəbindən stend iki gündür ki, işini davam etdirir.
Sankt-Peterburqun “Vətən” cəmiyyətinin rəhbəri Məzahir Həsənov və ictimai xadim Samir Məmmədov sərgini kəskin tənqid edərək, onun keçirildiyi “LENEKSPO” kompleksinin rəhbərliyinə müvafiq müraciət ünvanlayıblar.
Müraciətdə qeyd olunur ki, bu təxribat Ermənistanın Azərbaycana qarşı açıq təcavüzünün, işğalçı rejimin təşviqatının  nümunəsidir. Bildirilir ki, separatçıların təxribatı Azərbaycan Respublikasının suvereniteti və ərazi bütövlüyünə qarşı yönəlib və bu, Rusiya Federasiyasının rəsmi mövqeyinə ziddir.
Bildirilir ki, Azərbaycan icmasının nümayəndələri təxribat xarakterli stendin fəaliyyətinin davam etdirməsindən narahatdırlar.









































S.B.
www.oxu.az
"
"XİN: Dənizə çıxışı olmayan Ermənistan özünü təcrid vəziyyətinə salıbBəzən Ermənistan tərəfinin nə istədiyini başa düşmək çox çətindir. Ermənistanın Azərbaycana qarşı təcavüzü və Türkiyəyə qarşı irəli sürdüyü iddiaları nəticəsində Mehri-Culfa və Gümrü-Qars dəmir xətləri qeyri-işlək vəziyyətə düşüb və dənizə çıxışı olmayan Ermənistan özünü tam şəkildə təcrid vəziyyətinə salıb.
Oxu.Az-ın xəbərinə görə, bunu Trend-ə Xarici İşlər Nazirliyinin mətbuat xidmətinin rəhbəri Hikmət Hacıyev son dövrlərdə Ermənistanın Bakı-Tbilisi-Qars dəmir-yolu layihəsindən istifadə etməsi məsələsinin Ermənistan ictimaiyyətində müzakirə olunmasına münasibət bildirərkən deyib.
H.Hacıyev bildirib ki, tikintisi başa çatan Bakı-Tbilisi-Qars dəmir-yol xətti regional əməkdaşlıq, tranzit imkanlarının və ticarət dövriyyəsinin artırılması və nəticə etibarilə, Azərbaycan, Gürcüstan və Türkiyənin iqtisadiyyatı üçün əlavə imkanların yaradılması baxımdan böyük perspektivlər vəd edir:
“Azərbaycan daim regionda sabitləşdirici rol oynayır, Bakı-Tbilisi-Ceyhan, TANAP/TAP, Bakı-Tbilisi-Qars, Şimal-Cənub və Cənub-Qərb kimi layihələrlə regional əməkdaşlığı və çiçəklənməni təşviq edir.
Azərbaycan dəfələrlə bəyan edib ki, Azərbaycana qarşı işğalına son qoyduqdan və işğal olunmuş Azərbaycan ərazilərindən öz qoşunlarını çıxardıqdan sonra Ermənistan regional inteqrasiya imkanlarından, o cümlədən Bakı-Tbilisi-Qars layihəsi kimi uğurlu regional əməkdaşlıq və nəqliyyat imkanından faydalana bilər”.
S.B.
www.oxu.az
"
"Bolqarıstan prezidenti və xanımı Heydər Əliyev Mərkəzində – FOTOAzərbaycanda rəsmi səfərdə olan Bolqarıstan prezidenti Rumen Radev və xanımı Desislava Radeva oktyabrın 13-də Heydər Əliyev Mərkəzində olublar.
Oxu.Az xəbər verir ki, Heydər Əliyev Mərkəzinin direktoru Anar Ələkbərov Bolqarıstan prezidenti Rumen Radevə müasir Bakının rəmzinə çevrilən Mərkəzin fəaliyyəti haqqında məlumat verib.
Bildirilib ki, Mərkəz Azərbaycan xalqının ümummilli lideri Heydər Əliyevin siyasi və dövlətçilik irsinin tədqiqi və təbliği, Azərbaycanın tarixi və mədəniyyətinin, milli mənəvi sərvətlərinin beynəlxalq aləmdə tanıdılması, eləcə də dünya mədəniyyəti nümunələrinin ölkəmizdə tanıdılması istiqamətində fəaliyyət göstərir. Mərkəzdə, həmçinin Heydər Əliyev Muzeyinin yaradıldığı bildirilib. 2013-cü ildən fəaliyyət göstərən Muzeydə ümummilli lider Heydər Əliyevin həyat yolu haqqında maraqlı faktlar foto və videomateriallar vasitəsilə təqdim olunur. Ziyarətçilər Mərkəzdə müxtəlif mövzuları əhatə edən sərgilərlə də tanış ola bilərlər.
Ali qonaq “Azərbaycan inciləri” sərgisi ilə tanış olub. Azərbaycan tarixini və mədəniyyətini əks etdirən bu ekspozisiyada ölkənin tükənməz təbii sərvətlərinə, çoxəsrlik tarixinə, mədəni irsinə dair nadir eksponatlar nümayiş etdirilir. Bu sərgi Azərbaycan tarixi və mədəniyyətini öyrənmək üçün interaktiv və müasir vasitə kimi diqqəti çəkir.
Bolqarıstan prezidenti “Mini Azərbaycan” sərgisinə baxıb. Bu sərgidə ali qonaq Azərbaycanın tarixi və memarlıq binalarının maketi vasitəsilə ölkəmizin zəngin memarlıq nümunələrini görmək imkanı əldə edib.
Qonaqlar “Kukla incəsənətdə” sərgisi ilə də tanış olublar. Ekspozisiyada nümayiş etdirilən sənət nümunələrinin əksəriyyəti tək nüsxədə hazırlanıb və yüksək bədii dəyərə malikdir. Həmin əsərlərin çoxu beynəlxalq kukla festivalları və biennalelərində qalib olub.
Sonra Rumen Radev və Desislava Radeva Heydər Əliyev Mərkəzində “Klassik avtomobil sərgisi”ni ziyarət ediblər. Azərbaycan Avtomobil Federasiyasının prezidenti Anar Ələkbərov diqqətə çatdırıb ki, sərgidə avtomobilin yarandığı ilk dövrlərdən – XIX əsrin sonlarından başlayaraq Almaniya, ABŞ, İtaliya, Fransa, Böyük Britaniya və keçmiş SSRİ-də istehsal olunmuş avtomobillər nümayiş etdirilir.
Ali qonaq Mərkəzin xatirə kitabına ürək sözlərini yazıb.


























S.B.
www.oxu.az
"
"Avropa İttifaqının nümayəndəsi Azərbaycan və AŞPA-nı dialoqa çağırıbAvropa İttifaqının Azərbaycanda nümayəndəliyinin rəhbəri səfir Kestutis Yankauskas Azərbaycan və AŞPA arasında yaranmış gərginliyə münasibət bildirib.
Oxu.Az APA-ya istinadan xəbər verir ki, K. Yankauskas tərəfləri dialoqa çağırıb.
 
O bildirib ki, AŞPA olduqca əhəmiyyətli təşkilatdır: ""Bu təşkilata üzv olan hər bir ölkə dialoq və intensiv iş köməkliyi ilə irəli getməlidir. Düşünürəm ki, AŞPA kimi önəmli təşkilatda qalmaq üçün hamımız səylər göstərməliyik. Ümid edirəm ki, bu məsələnin həlli üçün Bakı və Strasburq arasında aparılan dialoq davam edəcək"".
www.oxu.az
"
"""Açıq hökumətin təşviqinə dair Milli Fəaliyyət Planı”nda dəyişiklik edilibPrezident İlham Əliyev Azərbaycan Respublikası Prezidentinin 2016-cı il 27 aprel tarixli sərəncamı ilə təsdiq edilmiş “Açıq hökumətin təşviqinə dair 2016-2018-ci illər üçün Milli Fəaliyyət Planı”nda dəyişiklik edilməsi haqqında sərəncam imzalayıb.
Oxu.Az-ın məlumatına əsasən, bu sərəncamla “Açıq hökumətin təşviqinə dair 2016-2018-ci illər üçün Milli Fəaliyyət Planı”nın 7-ci hissəsi aşağıdakı redaksiyada verilir:

N.O.
www.oxu.az
"
"Aİ səfirləri Azərbaycana gələcəklər""Şərq Tərəfdaşlığı"" proqramını kurasiya edən Avropa İttifaqının (Aİ) bir sıra ölkələrinin səfirləri Azərbaycana səfər edəcək.
Oxu.Az-ın xəbərinə görə, bu barədə Report-a diplomatik mənbələrdən məlumat verilib.
Məlumata əsasən, Aİ ölkələrindən təxminən 15 səfirin səfəri noyabrın əvvəllərinə nəzərdə tutulur.
Səfər Tallindəki Şərq Tərəfdaşlığı Mərkəzinin koordinasiya dəstəyi ilə təşkil olunacaq. Hazırda Aİ-yə sədrlik edən Estoniyanın və Latviyanın birgə təşkilatçılığı ilə baş tutacaq.
Səfər zamanı noyabrın 24-də Brüsseldə keçiriləcək V Şərq Tərəfdaşlığı sammitinə hazırlığın detalları müzakirə olunacaq.
N.O.
www.oxu.az
"
"BMT rəsmisi Azərbaycanın uğurlu gənclər siyasətini xüsusi vurğulandı – FOTORusiyanın Moskva şəhərində oktyabrın 11-dən etibarən BMT-yə üzv 70-dən çox ölkənin gənclər siyasətinə cavabdeh dövlət qurumlarının rəhbərləri və nazirlərin iştirakı ilə toplantı öz işinə başlayıb.
Gənclər və İdman Nazirliyindən Oxu.Az-a verilən məlumata görə, 19-cu Dünya Gənclər və Tələbə festivalı öncəsi baş tutan toplantıda Azərbaycanı gənclər və idman naziri Azad Rəhimovun rəhbərlik etdiyi nümayəndə heyəti təmsil edir.
Toplantı çərçivəsində BMT-yə üzv 70-dən çox ölkə nümayəndəsi gənclər siyasəti sahəsində fikir mübadiləsi aparıb, dövlət gənclər siyasətinin inkişafı istiqamətində təcrübələrini bölüşürlər.
Toplantının ilk günündə BMT-nin baş katibinin gənclər məsələləri üzrə müşaviri Cayatma Vikramanayake, Rusiya Federasiyasının təhsil və elm naziri Olqa Vasilyeva, gənclər məsələləri üzrə Federal agentliyin rəhbəri Aleksandr Buqayev, Rusiya Federasiyası prezidentinin mədəniyyət sahəsində beynəlxalq əməkdaşlıq üzrə xüsusi nümayəndəsi Mixail Şvıdkoy və İ.V.Lomonosov adına MDU-nin rektoru Viktor Sadovniçiy iştirak ediblər.
BMT-nin baş katibinin gənclər məsələləri üzrə müşaviri C.Vikramanayake çıxışında BMT tərəfindən gənclər siyasəti sahəsində həyata keçirilən layihələr haqqında məlumat verərkən, 2014-cü ildə Bakıda gerçəkləşdirilmiş Gənclər Siyasəti üzrə Qlobal Forumu xüsusi vurğulayaraq bildirib ki, Azərbaycan hökuməti tərəfindən dəstək tapmış bu forum, ən yüksək səviyyədə həyata keçirilməklə bərabər, eyni zamanda, dünyanın gənc liderlərinin bir araya gəlməsində müstəsna rol oynayıb. Bununla yanaşı, BMT rəsmisi forumun gənclər siyasətindəki mahiyyəti, daşıdığı önəmi, qəbul olunmuş qərarları, gənclərin gələcək inkişafındakı müsbət rolu ilə əvəzsiz olduğunu xüsusi olaraq qeyd edib.
Toplantıda çıxış edən gənlər və idman naziri A.Rəhimov Azərbaycanda aparalın gənclər siyasəti, qəbul olanan dövlət proqramları, gənclərin inkişafına yönəlik strategiya, onların elmi, intellektual, yaradıcılıq və digər sahələrdə özlərini realizələri üçün həyata keçirilən layihələr, QHT-lər ilə işin aparılması və digər mövzular haqqında məlumat verib. Bununla yanaşı, nazir 80-ci illərin sonlarından başlayaraq, Ermənistanın Azərbaycana qarşı apardığı hərbi aqressiya, bunun nəticəsində torpaqlarımızın 20%-nin işğal altında qalmasını, yüzlərlə azərbaycanlı gəncin bu müharibənin qurbanları olmasını iştirakçıların diqqətinə çatdırıb.
Nazir deyib: “Bizim gənclərin inkişafı qarşısında duran əsas öhdəliklərimizdən biri onların ilk növbədə vətənpərvər vətəndaş olaraq yetişməsini təmin etməkdir. Gənclər siyasəti sahəsində qəbul olunan hər bir dövlət proqramı və 2015-2025-ci illəri əhatə edən gənclərin inkişaf strategiyasında bu mövzu qırmızı xətt üzrə aparılır. Ölkəmiz müstəqillik qazandığı gündən Gənclər və İdman Nazirliyinin əsas iş prinsiplərindən biri gənclərə ölkəni sevdirmək, bunun üçün onları ölkəmizin mədəniyyəti, tarixi, ədəbiyyatı haqda daha dolğun və geniş məlumatı özündə əks etdirən layihələrə cəlb etməkdir.”
A.Rəhimov hazırda ölkədə 40-dan çox gənclər evinin fəaliyyət göstərdiyini, dövlət Proqramından irəli gələrək Azərbaycan Respublikasının Prezidenti yanında Gənclər Fondunun yaradıldığını, 2011-2015-ci illər Azərbaycan gəncliyi Dövlət Proqramı çərçivəsində 121-i beynəlxalq olmaqla, 675 tədbirin həyata keçirildiyi, son 5 ildə Gənclər və İdman Nazirliyi və Gənclər Fondunun dəstəyi ilə QHT-lərin 4300-dən çox layihəsinin dəstəkləndiyini, 2000-dən çox gəncin ancaq nazirliyin xətti ilə mübadilə proqramlarında iştirak etdiyini toplantı iştirakçılarının diqqətinə çatdırıb.
A.Rəhimov ölkəmizdə keçirilən ""Eurovision"" mahnı müsabiqəsi, Formula-1 Grand Prix turniri, Avropa Oyunları, İslam Həmrəyliyi Oyunları, Şahmat üzrə Dünya Olimpiadası, 13-cü Gənclərin Dünya Skaut Forumu və digər tədbirlər haqqında məlumat verərək, bu layihələrin hər birinin ölkənin turizm patensialının inkişafı, tanıtımı, Azərbaycana təşrif buyuran jurnalist sayının artımı baxımından mühüm rol oynadığını diqqətə çatdırıb.
Moskvaya səfəri çərçivəsində A.Rəhimov Ümumçin Gənclər Təşkilatı idarə heyətinin sədri, Rusiya Federasiyası gənclərlə iş üzrə Federal Agentliyin rəhbəri, Qazaxıstan, Özbəkistan, Bəhreyn, Serbiya, Belarus, İran, Əfqanıstan, Moldova, Fələstinin gənclər siyasətinə məsul nazirləri, eyni zamanda, Rusiya Federasiyasının baş nazirinin müavini Vitali Mutko ilə görüşlər keçirib.
Toplantı işini oktyabrın14-də yekunlaşdıracaq.














E.Ə.
www.oxu.az
"
"Aleksandr Lukaşenko: Azərbaycanlılar və belaruslar qardaşdırBelarus prezidenti Azərbaycan parlamentinin sədri ilə görüşüb.
 ""Azərbaycan və Belarus parlamentləri ikitərəfli münasibətlərin inkişafına mühüm töhfə verə bilər"".
Оxu.Az-ın Belarus prezidentinin saytına istinadən verdiyi xəbərə görə, bunu ölkə prezidenti Aleksandr Lukaşenko Azərbaycan parlamentinin sədri Oqtay Əsədovla görüş zamanı deyib.
""Hesab edirəm ki, parlamentlər ikitərəfli münasibətlərin inkişafına mühüm töhfə verə bilər. Mən parlament rəhbərləri və deputatların dediyinə çox önəm verirəm və dinləyirəm. Bilirəm ki, prezident İlham Əliyev bu baxımdan çox demokratik insandır. Bir şey faydalı olarsa, həmişə onu dinləyir"", - A.Lukaşenko deyib.
Prezident qeyd edib ki, Belarus və Azərbaycan bir çox sahələrdə əməkdaşlıq edir, ölkələrimiz arasında isti və yaxın münasibətlər mövcuddur: ""Biz bir-birimizə tamamilə etibar edirik. Birgə müəssisələr yaradırıq, üçüncü ölkələrlə ticarət edirik. Azərbaycanlılar və belaruslar qardaşdır"", - prezident bildirib.
Qarabağ probleminə toxunan A.Lukaşenko qeyd edib ki, azərbaycanlılar sülhsevər xalqdır və münaqişə vəziyyətinə baxmayaraq, bu baxımdan tamamilə sülh mövqeyinə üstünlük verirlər.
Belarus prezidenti Azərbaycan prezidentinə əməkdaşlığa görə minnətdarlığını bildirməyi xahiş edib: ""Biz müəyyən etdiyimiz kursu davam etdirəcəyik"", - A.Lukaşenko əlavə edib.
N.H.
www.oxu.az
"
"Ramin Quluzadə sahə rəhbərlərinə tapşırıq verdiBu gün nəqliyyat, rabitə və yüksək texnologiyalar naziri Ramin Quluzadə Göyçay şəhərində vətəndaşlarla görüşüb.
Oxu.Az xəbər verir ki, Göyçay şəhərində Göyçay, Kürdəmir, Ucar, Ağdaş rayonlarının və Mingəçevir şəhərinin sakinlərini qəbul edən nazir vətəndaşların telekommunikasiya, internet, poçt xidmətləri, yol təmir-tikintisi, yeni marşrut xəttinin açılması, marşrut qrafiklərində dəyişiklik edilməsi, işə qəbul kimi məsələlərlə bağlı müraciətlərinə baxıb, təkliflərini dinləyib.
Hər bir sakinin probleminə diqqətlə yanaşan nazir vətəndaşların müraciətlərinin dəqiqliklə araşdırılması və qaldırılan məsələlərin həlli barədə nazirliyin müvafiq strukturlarına konkret tapşırıqlar verib. Eyni zamanda, vətəndaşların müxtəlif təklifləri qeydə alınıb, şikayət xarakterli müraciətlər araşdırılaraq, müvafiq tədbirlərin görülməsi üçün nəzarətə götürülüb.
Vətəndaşların müraciətlərində qaldırılan problemlərin əksəriyyəti yerində həllini tapıb.
Görüşdə nazirliyin səlahiyyətlərinə aid olmayan məsələlərlə bağlı müraciətlər isə aidiyyəti qurumlara çatdırılması üçün qeydiyyata alınıb. Həmin müraciətlərin müvafiq qurumlara göndərilməsi təmin olunacaq.
Regiona səfəri çərçivəsində nazir Ramin Quluzadə aidiyyəti rayonların Telekommunikasiya qovşaqları, poçt filialları, eləcə də, Dövlət Avtomobil Nəqliyyatı Xidmətinin regional bölmələrinin və tabeli qurumlarının rəhbərlərinin iştirakı ilə  müşavirə keçirib.
Sektor üzrə mövcud durum, çatışmazlıqlar, nöqsanlar, vətəndaş şikayətləri üzrə geniş müzakirələrin aparıldığı müşavirədə həyata keçirilən islahatların vətəndaş məmnunluğu və xidmət keyfiyyətinin yüksəldilməsinə yönəldiyi diqqətə çatdırılıb.
Toplantıda Ramin Quluzadə müvafiq sahə rəhbərlərinə hər bir vətəndaş müraciətinə fərdi və həssaslıqla yanaşılması barədə tapşırıqlar verib.








E.Ə.
www.oxu.az
"
"Qənirə Paşayeva AŞPA-nı ikili standartlarda ittiham etdiBu gün AŞPA-da sərbəst müzakirələr zamanı çıxış edən Azərbaycan nümayəndə heyətinin üzvü Qənirə Paşayeva təşkilatı ikili standartlarda ittiham edib.
Oxu.Az-ın APA-nın Avropa müxbirinə istinadən xəbərinə görə, Q. Paşayeva bəzi deputatların Azərbaycan əleyhinə apardığı kampaniyaya cavab verib: “Mən 12 ildir burada ölkəmin təmsilçisiyəm. Amma bu gün yalan-yanlış bilgilərlə “insan haqları” adı altında Azərbaycanı ittiham edən bəzi millət vəkillərinin Avropa Şurasının üzvü olan Ermənistanın Azərbaycan torpaqlarının 20%-ni işğal etməsi nəticəsində öz evlərindən sürgün edilmiş 1 milyon azərbaycanlı qaçqının, məcburi köçkünün hüquqlarını müdafiə etmələrini heç vaxt görmədim. Nə üçün yüz minlərlə azərbaycanlı qaçqının haqlarını pozan Ermənistana qarşı təzyiq etmək üçün assambleyamız heç bir addım atmır? Evlərinə dönə bilməyən 1 milyon azərbaycanlı məcburi köçkün assambleyamızdan bu suallarına cavab gözləyir. Ermənistan bütün dünyanın gözləri önündə Azərbaycanın Xocalı şəhərində bir gecədə 613 insanı qətlə yetirdi, yüzlərlə insan o soyuq qış günlərində ağır yaralı olaraq canlarını zorla qurtardı. Ermənistan Xocalıda soyqırım həyata keçirdi və oradan canlarını qurtara bilmiş az sayda məcburi köçkünlər də bu gün öz evlərinə dönə bilmirlər. Nə üçün bu insanların pozulmuş insan haqlarının müdafiəsi üçün assambleyamız heç bir addım atmır? Nə üçün ikili standartlar davam edir? Xocalı soyqırımı kimi insanlıq əleyhinə cinayət törədənlər bu gün Ermənistanda yüksək vəzifə tuturlar və bu günə qədər ədalət qarşısında cavab verməyiblər. Baş katib Yaqland Azərbaycan əleyhinə çıxışlar edir. Amma onun Ermənistan prezidentinin özünə birbaşa deməsinə baxmayaraq, Ermənistan bu çağırışlara məhəl qoymur, bu gün də qanunsuz olaraq girov saxladığı azərbaycanlı Dilqəm Əsgərov və Şahbaz Quliyevi azadlığa buraxmır. Nə üçün cənab Yaqland və assambleyamız bu insanların pozulmuş insan haqlarının müdafiəsi, onların azadlığa buraxılması üçün Ermənistana təzyiq göstərilməsi istiqamətində ciddi addımlar atmırlar?
Ermənistan nümayəndə heyətinin neçə gündür Azərbaycan əleyhinə yalanlarla dolu açıqlamalarına gəlincə, buradan onlara demək istəyirəm ki, siz ASALA terror təşkilatının liderlərindən olan Varujan Qarabedyandan bəhs edin. Fransanın Orli hava limanında Türk Hava Yollarının bürosuna bombalı hücum edərək, 8 məsum insanın ölməsinə, 55 nəfərin yaralanmasına səbəb olan terrorçunun Ermənistan dövlətinin və siyasətçilərinin müraciətlərinə əsasən Fransada necə əfv edilməsindən və sizin onu Ermənistanda qəhrəman elan etməyinizdən danışın. Terrorçunu qəhrəmana çevirən bir dövlətin millət vəkillərinin burda bizə insan haqlarından bəhs etməyə haqları yoxdur. Biz bu terrorçu və onunla birlikdə terrorda iştirak edən ermənilərlə bağlı araşdırmalar və istintaqın aparılmasını tələb edirik”.
N.O.
www.oxu.az
"
"Polşanın XİN rəhbəri Azərbaycana səfər edəcəkPolşanın xarici işlər naziri Vitold Vaşikovski oktyabrın 18-də Azərbaycana səfər edəcək.
Oxu.Az-ın xəbərinə əsasən, bu barədə Report-a diplomatik mənbələrdən məlumat verilir.
Birgünlük səfər çərçivəsində onun Azərbaycan prezidenti İlham Əliyev tərəfindən qəbul edilməsi və xarici işlər naziri Elmar Məmmədyarovla görüşü gözlənir.
Görüşlər zamanı iki ölkə arasında əlaqələrin inkişaf etdirilməsi, o cümlədən siyasi və iqtisadi sahələrdə perspektivlər müzakirə ediləcək. 
N.O.
www.oxu.az
"
"Radev: Bolqarıstan “Cənub Qaz Dəhlizi” layihəsinin gerçəkləşdirilməsinə dəstəyini təsdiqləyir""Azərbaycana ilk rəsmi səfərimdən məmnunam. Öz adımdan və Bolqarıstan nümayəndə heyətinin adından Prezident İlham Əliyevə dəvətə, gözəl ölkənizə gəlmək və bu gün baş tutan məzmunlu, konstruktiv danışıqlar aparmaq imkanına görə böyük təşəkkürümü bildirmək istəyirəm"".
Oxu.Az-ın məlumatına görə, bunu Bolqarıstan prezidenti Rumen Radev Bakıda Azərbaycan prezidenti İlham Əliyevlə görüşdən sonra mətbuata bəyanatında deyib.
O bildirib ki, Azərbaycan və Bolqarıstan dost, uzunmüddətli siyasi, mədəni və mənəvi əlaqələr bazasında tərəfdaş ölkələrdir: ""Bu gün Prezident Əliyev ilə biz əlaqələrin mümkünlüyünü, həm də uzun illər həyata keçirilən intensiv siyasi və iqtisadi dialoqu təsdiq etməklə yanaşı, həm də əməkdaşlığın inkişafı, dərinləşməsi üçün ölkələrimiz arasında münasibətlərin böyük əhəmiyyətini də vurğuladıq. Biz həqiqətən də energetikadan, nəqliyyatdan, əmtəə mübadiləsindən, mədəniyyətdən, təhsildən, turizmdən tutmuş, - gəlin turizmi unutmayaq, - qarşılıqlı maraq doğuran bütün sahələrdə əməkdaşlıq aparılmasına imkan verən və iki il əvvəl imzalanmış strateji tərəfdaşlıq haqqında Birgə Bəyannamə çərçivəsində mövcud olan yaxşı bünövrənin gerçəkləşdirilməsi istiqamətində əməli addımlar atmağa keçmişik. Bizim həqiqətən konkret addımlar atmağımızın zəruriliyi çox vacibdir. Çünki bizim siyasi əlaqələrimizin daha da inkişaf etməsi üçün böyük imkanlar mövcuddur. Prezident Əliyevin də qeyd etdiyi kimi, ölkələrimiz arasında əmtəə mübadiləsinin həcmi bizi qane etmir. Biz daha yaxşı nəticələrə nail ola bilərik. Yaxşı xəbər budur ki, Azərbaycan rəhbərliyi artıq gələn il yanvarın 1-dən Sofiya ilə Bakı arasında ilk reysi açmağa hazırdır. Bu, Bolqarıstanın Avropa İttifaqında sədrliyə keçməsi prosesi ilə üst-üstə düşür. Bu cəhətdən Bolqarıstan Azərbaycan Respublikasına öz dəstəyini təsdiq edir. Avropa İttifaqı ilə qarşıdakı hərtərəfli razılaşmanın imzalanması ilə əlaqədar Bolqarıstan Avropa İttifaqının Şərq Tərəfdaşlığını, onun qüdrətli, sabit, perspektivli regiona çevrilməsi cəhətdən səylərini və bu istiqamətdə Azərbaycanın siyasətini, bütün mühüm missiyalarda və NATO-da Azərbaycan kontingentinin iştirakını dəstəkləyir. Biz daha böyük nəticələrə nail ola bilərik"".
R. Radev Bolqarıstanın Azərbaycanın kənd təsərrüfatının inkişafına, kənd təsərrüfatında, xüsusilə emal sənayesində yeni texnologiyaların tətbiq olunmasına, Azərbaycanda əczaçılıq istehsalının inkişafının təşkilinə öz töhfələrini verə biləcəyini qeyd edib: ""Energetika sahəsindəki yüksək texnoloji imkanları sayəsində Azərbaycan da Bolqarıstan qurumları ilə bizim ölkəmizdə fəal inkişaf etməli olan məişət sektorunun qazlaşdırılmasında, eləcə də Bolqarıstanın yanacaqdoldurma stansiyaları şəbəkəsinin inkişafında birgə işləməyə hazırdır.
Energetika bizi uzun illər birləşdirəcək sahədir və biz “Cənub Qaz Dəhlizi” layihəsinin gerçəkləşdirilməsinə dəstəyimizi təsdiq edirik. Azərbaycan qazın nəqli mənbələrinin və marşrutlarının inkişafı, onun Cənubi və Mərkəzi Avropada real şaxələnməsinə kömək üçün bu layihənin gerçəkləşdirilməsində həlledici rol oynayır. Biz Asiya və Avropa arasında nəqliyyat və qaz dəhlizlərinin inkişafında qarşılıqlı maraqları təsdiq etdik. Bizim ölkələrimiz regionda strateji mövqeyə malikdir və biz bu mövqeyin təqdim etdiyi bütün imkanlardan istifadə etməliyik.
Son illərdə bizim mədəniyyət, təhsil və elmi sahələrdə əlaqələrimiz intensiv inkişaf edir. Mən Prezident Əliyevə Heydər Əliyev Fondu sayəsində Trapezitsa qalasının bərpası layihəsinin həyata keçirilməsinə görə təşəkkür edirəm. Biz hesab edirik ki, bu, həm təhsil, həm də mədəniyyət sahələrində məhsuldar əməkdaşlığın yalnız başlanğıcıdır.
Təhlükəsizlik sahəsinə gəldikdə, əlbəttə ki, mən Azərbaycanın müvafiq strukturları ilə əməkdaşlığı dəstəkləyirəm. Həmçinin istəyirəm ki, təhsil sahəsində əməkdaşlıq edərək sizin tələbələriniz bizim ali məktəblərimizdə təhsil alsınlar. Bolqarıstan həqiqətən təkcə Balkan yarımadasında deyil, həm də Qara dəniz regionunda təhlükəsizlik və sabitlik mərkəzidir. Ümid edirəm ki, bizim bugünkü görüşlərimiz xalqlarımızın rifahı və təhlükəsizliyi naminə bütün sahələrdə məhsuldar əməkdaşlıq üçün böyük əhəmiyyət kəsb edəcək"".
N.O.
www.oxu.az
"
"Bolqarıstan prezidenti Heydər Əliyevin məzarını ziyarət etdi - FOTOAzərbaycanda rəsmi səfərdə olan Bolqarıstan prezidenti Rumen Radev və xanımı Desislava Radeva oktyabrın 13-də Fəxri xiyabanda Heydər Əliyevin məzarını ziyarət ediblər.
Oxu.Az-ın məlumatına görə, Heydər Əliyevin xatirəsi ehtiramla yad edilib, məzarı önünə əklil qoyulub.
Prezident və xanımı akademik Zərifə Əliyevanın da məzarını ziyarət edib, məzarı üzərinə gül dəstələri düzüblər.
Rumen Radev və xanımı Desislava Radeva daha sonra Şəhidlər xiyabanını ziyarət ediblər.
Bolqarıstan prezidenti “Əbədi məşəl” abidəsinin önünə əklil qoyub.
Müdafiə Nazirliyinin əlahiddə nümunəvi orkestrinin ifasında Bolqarıstanın və Azərbaycanın dövlət himnləri səslənib.
































N.O.
www.oxu.az
"
"AŞPA-da Qarabağla bağlı aparılan müzakirələrdə niyə fasilə yaranıb?""Avropa Şurası Parlament Assambleyasının Alt Komitəsi çərçivəsində Dağlıq Qarabağ münaqişəsinin həlli üçün aparılan müzakirələrdə hələlik fasilə yaranıb"".
Oxu.Az xəbər verir ki, bunu ""Report""un Fransa bürosuna açıqlamasında Avropa Şurası Parlament Assambleyasının (AŞPA) Avropa Şurası ölkələri arasında münaqişələr üzrə Alt Komitəsinin sədri Ştefan Şennak bildirib. 
Onun sözlərinə görə, fasilənin yaranması AŞPA-nın Monitorinq Komitəsinin Ermənistan üzrə həmməruzəçisi, Böyük Britaniyadan olan deputat Alan Mealein səlahiyyət müddətinin bitməsi ilə bağlıdır: ""Onun AŞPA yanında missiyası bu ilin sonu başa çatacaq. Alt Komitə çərçivəsində Dağlıq Qarabağ münaqişəsinin sülh yolu ilə həlli istiqamətində müzakirələr gələn ilin əvvəlində Ermənistan üzrə yeni həmməruzəçinin seçilməsindən dərhal sonra başlayacaq"".
E.Ə.
www.oxu.az
"
"Azərbaycan və Ermənistan prezidentlərinin görüşünün vaxtı açıqlandı Azərbaycan və Ermənistan prezidentlərinin görüşünün tarixi açıqlanıb.
XİN-nin mətbuat xidmətindən Oxu.Az-a verilən məlumatda bildirilir ki, ATƏT-in Minsk qrupunun həmsədrlərinin təklifi əsasında Ermənistan-Azərbaycan, Dağlıq Qarabağ münaqişəsinin həlli prosesini müzakirə etmək üçün Azərbaycan və Ermənistan prezidentlərinin 16 oktyabr 2017-cı il tarixində, Cenevrədə görüşü keçiriləcək.
N.O.
www.oxu.az
"
"İlham Əliyev və Rumen Radev bəyanatlarla çıxış ediblər - YENİLƏNİB“Bolqarıstan prezidentinin Azərbaycana səfərinin çox böyük əhəmiyyəti var”.
Oxu.Az-ın məlumatına görə, bunu Azərbaycan prezidenti İlham Əliyev Bolqarıstan prezidenti Rumen Radevlə görüşdən sonra mətbuata bəyanatında deyib.
“Bu gün həm təkbətək formatda, eyni zamanda, nümayəndə heyətlərinin iştirakı ilə keçirilmiş görüşlərdə biz Bolqarıstan-Azərbaycan əlaqələrinin müxtəlif aspektlərini geniş müzakirə etdik. Bir daha təsdiqlədik ki, Bolqarıstan və Azərbaycan dost, tərəfdaş ölkələrdir və bizim tərəfdaşlığımızın çox böyük əhəmiyyəti var. İki il bundan əvvəl biz strateji tərəfdaşlıq haqqında Birgə Bəyannaməni imzaladıq və əslində, bu Bəyannamənin adı özlüyündə bir göstəricidir. Bolqarıstan və Azərbaycan strateji tərəfdaşdırlar. Siyasi əlaqələrimiz ən yüksək səviyyədədir və bu gün əsas müzakirə mövzusu iqtisadi, nəqliyyat, energetika, turizm sahələrində və digər sahələrdə əməkdaşlığa əsaslanırdı. Bu sahədə böyük perspektivlər ola bilər. Təbii ki, qarşılıqlı ticarət dövriyyəsinin həcmi bizi qane edə bilməz. Bugünkü görüşdə müvafiq göstərişlər verilib ki, aidiyyəti orqanlar ticarət dövriyyəsinin artması ilə bağlı konkret təkliflər təqdim etsinlər”, - deyə o vurğulayıb.
Dövlət başçısı qeyd edib ki, Azərbaycan Hava Yolları şirkəti Bakıdan Sofiyaya birbaşa təyyarə uçuşlarını təşkil edəcək: “İndi hazırlıq işləri gedir. Əminəm ki, bütün danışıqlar uğurla nəticələnəcək və tezliklə Bakıdan Sofiyaya, Sofiyadan Bakıya təyyarə reysləri açılacaq. Mən bunu da səfərin gözəl nəticəsi kimi qiymətləndirirəm. Əlbəttə, bu gün biz energetika sahəsindəki əməkdaşlıq haqqında fikir mübadiləsi apardıq. Biz bu sahədə də strateji tərəfdaşıq. Bolqarıstan Cənub Qaz Dəhlizinin üzvüdür. Bolqarıstan Bakıda bir neçə dəfə keçirilmiş Cənub Qaz Dəhlizinin Məşvərət Şurasının iclasında həmişə yüksək səviyyədə təmsil olunub və Cənub Qaz Dəhlizinin icrası ölkələrimizi bir-birinə daha da yaxın edəcək. Bu, nəhəng transmilli layihədir. Cənub Qaz Dəhlizinin maliyyə tutumu 40 milyard dollara bərabərdir və bu layihə 7 ölkəni birləşdirir. Azərbaycanın nəhəng “Şahdəniz” yatağından qaz Avropa ölkələrinə, region ölkələrinə, o cümlədən Bolqarıstana çatdırılacaq. Əminəm ki, Azərbaycan qazı Bolqarıstanın enerji təhlükəsizliyi məsələlərinin həllində öz rolunu oynayacaq”.
Prezident deyib ki, görüşdə energetika sahəsində, xüsusilə qaz sahəsində növbəti əməkdaşlıq planları haqqında fikir mübadiləsi də aparılıb: “Bir halda ki Azərbaycan qazı bir neçə ildən sonra Bolqarıstan bazarına çatdırılacaq, əlbəttə, gələcək əməkdaşlıq üçün də çox yaxşı imkanlar açılacaq. Mən Prezidenti məlumatlandırdım ki, Bakı-Tbilisi-Qars dəmir yolu yaxın vaxtlarda istifadəyə veriləcək. Bu da tarixi layihədir və əminəm ki, Bolqarıstan da bu layihədə fəal iştirak edəcək. Bu layihə bütün ölkələr, o cümlədən dəmir yolu boyu yerləşən ölkələr üçün yeni imkanlar açacaq. Əlbəttə ki, biz humanitar sahədə əməkdaşlıq haqqında da danışdıq. Bu sahə həm Bolqarıstan, həm də Azərbaycan üçün çox önəmlidir. İnsanlararası əlaqələr, humanitar əməkdaşlıq, təhsil sahəsində əməkdaşlıq, əlbəttə ki, əlaqələrimizin möhkəm zəminini daha da gücləndirəcək. Bir sözlə, qeyd etdiyim məsələlər artıq əyani şəkildə göstərir ki, bizim əməkdaşlığımız çoxşaxəlidir və çox uğurludur. Prezidentin səfəri bu sözlərimi bir daha təsdiqləyir”.
***
12:03
Bu gün Azərbaycan Respublikasının prezidenti İlham Əliyev və Bolqarıstan Respublikasının prezidenti Rumen Radev mətbuata bəyanatlarla çıxış ediblər.
Oxu.Az xəbər verir ki, məlumatı Azərbaycan prezidentinin mətbuat xidməti yayıb. 
N.O.
www.oxu.az
"
"Azərbaycan və Bolqarıstan prezidentlərinin geniş tərkibdə görüşü olub - YENİLƏNİBAzərbaycan prezidenti İlham Əliyevin və Bolqarıstan prezidenti Rumen Radevin nümayəndə heyətlərinin iştirakı ilə geniş tərkibdə görüşü olub. 
Oxu.Az-ın məlumatına görə, dövlət başçıları görüşdə çıxış ediblər.
Azərbaycan prezidenti İlham Əliyev bildirib ki, Bolqarıstan Azərbaycan üçün çox önəmli tərəfdaşdır, dost ölkədir. 
“Çox şadam ki, ölkəmizə səfərə gəlmisiniz. Nyu-Yorkda BMT Baş Assambleyasının iclasında qısa görüşümüz olub. Dəvəti qəbul edib, Azərbaycana səfərə gəldiyinizə görə minnətdaram. Bu, ölkəmizə ilk səfərinizdir. Əminəm ki, səfər çox uğurlu olacaq. Tərəfdaşlığımızın inkişaf etdirilməsi ilə bağlı bu gün artıq fikir mübadiləsi apardıq. Əminəm ki, bölüşdüyümüz ideyalar ölkələrimiz arasında daha geniş əməkdaşlığa yol açacaq. Siyasi və iqtisadi sahələrdə əməkdaşlığın səviyyəsindən məmnunuq. Lakin əminəm ki, iqtisadi sahədəki potensialımız bu gün mövcud olan potensialdan daha üstündür. Bu cür yaxşı siyasi münasibətlərə malik olmaqla yanaşı, biz ticarət, investisiya sahələrinə və digər sahələrə də diqqət yetirməliyik. Nəticədə tərəfdaşlığımız daha da genişlənəcək və şaxələnmiş olacaq. Bolqarıstan bizim üçün çox önəmli tərəfdaşdır, dost ölkədir. Eyni zamanda, beynəlxalq təşkilatlar çərçivəsində də çox fəal əməkdaşlıq edirik. Səfəriniz bir daha göstərir ki, biz yaxın dostuq və əməkdaşlığımız uğurla davam edəcək”, - deyə İlham Əliyev vurğulayıb.
Bolqarıstan prezidenti Rumen Radev isə öz növbəsində vurğulayıb ki, siyasi dialoqun intensivliyi iki xalqın və ölkənin arasında çox yaxşı münasibətlərin mövcudluğunu göstərir.
“Bununla belə, Siz də qeyd etdiyiniz kimi, siyasi dialoqun səviyyəsi əməkdaşlığımızın bir çox digər sahələrdə inkişafı üçün yaxşı şərait yaradır. İndicə iqtisadi və enerji əməkdaşlığını, imkanlarını və potensialını müzakirə etdik. Biz Cənub Qaz Dəhlizinə dəstək veririk. Azərbaycan Şərqi və Mərkəzi Avropada şaxələndirmə imkanlarının təmin edilməsində mühüm rol oynayır. Buna görə, biz həmin layihəyə dəstəyimizi veririk. Daşımalar, nəqliyyat dəhlizinin yaradılması ilə bağlı çox böyük potensial var. Biz, həmçinin ölkələrimiz üçün vacib olan Bakı ilə Sofiya arasında birbaşa uçuşları müzakirə etdik. Əgər həmin hava xəttini aça bilsək, bütün digər sahələrin inkişafına töhfə vermiş olacağıq”, - deyə Bolqarıstan lideri bildirib.
11:24
Rəsmi qarşılanma mərasimindən sonra Azərbaycan prezidenti İlham Əliyevin, birinci xanım Mehriban Əliyevanın Bolqarıstan prezidenti Rumen Radev və xanımı Desislava Radeva ilə görüşü olub.
Oxu.Az-ın xəbərinə görə, bu barədə Azərbaycan prezidentinin mətbuat xidmətinin yaydığı məlumatda deyilir.
Daha sonra İlham Əliyevin və Rumen Radevin nümayəndə heyətlərinin iştirakı ilə geniş tərkibdə görüşü olub.
***
10:45
Azərbaycana rəsmi səfərə gələn Bolqarıstan prezidenti Rumen Radevin oktyabrın 13-də rəsmi qarşılanma mərasimi olub.
Oxu.Az xəbər verir ki, hər iki ölkənin dövlət bayraqlarının dalğalandığı meydanda Bolqarıstan prezidentinin şərəfinə fəxri qarovul dəstəsi düzülüb. 
Azərbaycan prezidenti İlham Əliyev və xanımı Mehriban Əliyeva Bolqarıstan prezidenti Rumen Radevi və xanımı Desislava Radevanı qarşılayıblar. 
Fəxri qarovul dəstəsinin rəisi Bolqarıstan prezidentinə raport verib.
Bolqarıstanın və Azərbaycanın dövlət himnləri səsləndirilib.
Fəxri qarovul dəstəsi hərbi marşın sədaları altında dövlət başçılarının qarşısından keçib.
Azərbaycanın və Bolqarıstanın dövlət və hökumət nümayəndələri prezidentlər və birinci xanımlarla görüşüblər.
Prezidentlər və birinci xanımlar rəsmi foto çəkdiriblər. 
N.О.
www.oxu.az
"
"XİN İraqda daha bir azərbaycanlı uşaq haqda araşdırmaya başladıBir müddət öncə İraqdakı uşaq evlərindən birinə 4 yaşlı azərbaycanlı Abdulla və bacısı Xədicənin yerləşdirilməsi ilə bağlı məlumat yayılmışdı.
Azərbaycan XİN-nin sözçüsü Hikmət Hacıyev Oxu.Az-a açıqlamasında bildirib ki, uşaqlardan biri artıq Xarici İşlər Nazirliyinin xətti ilə Azərbaycana gətirilib. 
“Qeyd olunan Xədicə adı dəqiq deyil. Hazırda onunla bağlı identifikasiya işləri aparırıq. Amma Azərbaycanın İraqdakı səfirliyinin müşayiəti ilə Abdulla adlandırılan azərbaycanlı azyaşlı dünən axşam saatlarında vətənə gətirililib”, - deyə H.Hacıyev bildirib.
XİN nümayəndəsinin sözlərinə əsasən, Abdullanın  gətirilməsi üçün İraq tərəfi ilə müvafiq sənədləşmə işləri aparılıb. Hazırda uşaq nazirliyin nəzarətindədir.



N.О.
www.oxu.az
"
"Azərbaycan və Ermənistan prezidentləri gələn həftə görüşəcəklərAzərbaycan prezidenti İlham Əliyev Ermənistan prezidenti Serj Sarkisyanla gələn həftə görüşəcək.
Oxu.Az-ın xəbərinə görə, bu barədə Ermənistanın hakim Respublika partiyasının sədr müavini Armen Aşotyan bildirib.
Onun sözlərinə əsasən, görüş Cenevrədə təşkil olunacaq.
S.B.
www.oxu.az
"
"Hikmət Hacıyev AŞPA-da antiazərbaycan siyasəti yürüdən qruplardan yazdıAvropa Şurası Parlament Assambleyasında üçüncü tərəflərin, o cümlədən Ermənistan və erməni lobbisinin təsiri və manipulyasiyası əsasında açıq antiazərbaycan siyasət yürüdən bəlli qruplar Azərbaycanı uğurlu inkişaf yolundan döndərmək kimi çirkin niyyətlərinə heç zaman nail ola bilməyəcəklər.
Oxu.Az-ın məlumatına görə, bu barədə Azərbaycan Xarici İşlər Nazirliyinin (XİN) mətbuat xidmətinin rəhbəri Hikmət Hacıyev öz “Twitter” hesabında yazıb.
H.Hacıyev qeyd edib ki, Azərbaycan suveren, demokratik və özünü təmin edən dövlət olaraq vətəndaşlarının mənafeyi və maraqları naminə müstəqil daxili və xarici siyasətini davam etdirəcək.
S.B.
www.oxu.az
"
"Bolqarıstan prezidenti Azərbaycana rəsmi səfərə gəlib – FOTOBolqarıstan Prezidenti Rumen Radev bu gün Azərbaycana rəsmi səfərə gəlib.
Oxu.Az-ın xəbərinə görə, hər iki ölkənin dövlət bayraqlarının dalğalandığı Heydər Əliyev Beynəlxalq Aeroportunda ali qonağın şərəfinə fəxri qarovul dəstəsi düzülüb.
Bolqarıstan Prezidenti Rumen Radevi və xanımı Desislava Radevanı hava limanında Baş nazirin birinci müavini Yaqub Eyyubov, xarici işlər nazirinin müavini Xələf Xələfov və digər rəsmi şəxslər qarşılayıblar.








S.B.
www.oxu.az
"
"Prezident dəmiryolçuları təltif etdi – SİYAHIPrezident İlham Əliyev “Azərbaycan dəmir yolu nəqliyyatı işçilərinin “Tərəqqi” medalı ilə təltif edilməsi haqqında” sərəncam imzalayıb.
Oxu.Az xəbər verir ki, sərəncamla Azərbaycanda dəmir yolu nəqliyyatının inkişafında səmərəli fəaliyyətlərinə görə aşağıdakı şəxslər “Tərəqqi” medalı ilə təltif ediliblər:
Ağayev Akif Ağaşəfi oğlu
Bədəlbəyli İmran Çingiz oğlu
Əliyev Rövşən Seyfiəli oğlu
Xanəhmədov Nazim Həsən oğlu
İsmayılov Məmməd İsmayıl oğlu
İsmayılov Ramin Hacı oğlu
Kovalyova Valentina Nikolayevna
Mahmudov Ədalət Təvəkkül oğlu
Məmmədəliyev Niyar Knyaz oğlu
Məmmədov İlham Nadir oğlu
Orucov Elxan Əli oğlu
Orucov Nəcəf Ağalar oğlu
Rüstəmov Əlisafa Əli oğlu
Rzayev Rizvan İlyas oğlu
Səlimov Samir Ağabala oğlu
Şərifov Kamil Ramazan oğlu
Şükürov Saim Bəşir oğlu
Verdiyev Şükür Ələddin oğlu.
Prezident “Azərbaycanın dəmir yolu nəqliyyatı işçilərinə “Əməkdar mühəndis” fəxri adının verilməsi haqqında” da sərəncam imzalayıb. Sərəncamla Azərbaycanda dəmir yolu nəqliyyatının inkişafında xidmətlərinə görə aşağıdakı şəxslərə “Əməkdar mühəndis” fəxri adı verilib:
Əliyev Musa Ərrəhman oğlu
Kərimov Pənah Sabir oğlu
Məmmədov Hikmət Şamil oğlu
Səfərov Məzahir Əli oğlu.
Dövlət başçısı Əli Məmmədova Azərbaycan Respublikası Prezidentinin fərdi təqaüdünün verilməsi haqqınd da sərəncam imzalayıb. Sərəncamla Azərbaycanda dəmir yolu nəqliyyatının inkişafında xidmətlərinə görə Əli Ruf oğlu Məmmədova Azərbaycan Respublikası Prezidentinin fərdi təqaüdü verilib. Nazirlər Kabinetinə bu sərəncamdan irəli gələn məsələləri həll etmək tapşırılıb.
E.Ə.
www.oxu.az
"
"Pentaqon rəsmisi görüşlərə başladı ""ABŞ Azərbaycan əlaqələrinin möhkəmləndirilməsi yollarını müzakirə etmək üçün Azərbaycanda səfərdəyəm"". 
Oxu.Az-ın xəbərinə görə, bunu ABŞ müdafiə nazirinin köməkçisinin müavini vəzifəsini icra edən xanım Laura Kuper deyib. 
O bildirib ki, ABŞ Azərbaycanı terrorizmlə mübarizədə vacib tərəfdaş hesab edir: ""Azərbaycanın Əfqanıstandakı əməliyyatlarda iştirakını yüksək qiymətləndiririk.
94 azərbaycanlı əsgər Əfqanıstanda fəaliyyət göstərir, sabitlik və təhlükəsizliyin təminatına töhfə verir. Azərbaycan hökumətinin müxtəlif təmsilçiləri ilə görüşlər keçirdim. Buraya Müdafiə Nazirliyi, Xarici İşlər Nazirliyi, Sərhəd Qoşunları və Prezident Administrasiyası daxildir. 
Müzakirələrimiz ABŞ-ın Əfqanıstan və Cənubi Asiyada tətbiq etdiyi, sülhməramlıların yerləşdirilməsinə dair yeni yanaşma ilə bağlı oldu. Yeni yanaşmaları Azərbaycan rəsmiləri ilə müzakirə etdik"".
N.H.
www.oxu.az
"
"Azərbaycanda yeni energetika naziri təyin olundu – FOTOAzərbaycanın yeni energetika naziri təyin edilib.
Oxu.Az-ın məlumatına görə, prezident İlham Əliyev Pərviz Oqtay oğlu Şahbazovun Azərbaycanın energetika naziri təyin edilməsi haqqında sərəncam imzalayıb.








A.M.
www.oxu.az
"
"ABŞ Müdafiə Nazirliyinin rəsmisi BakıdadırABŞ müdafiə nazirinin köməkçisinin beynəlxalq təhlükəsizlik siyasəti üzrə müavini vəzifəsini icra edən Laura Kuper Azərbaycanda səfərdədir.
Bu barədə  Oxu.Az Report-a istinadən xəbər verir.
Bakıya səfəri zamanı L.Kuper rəsmi şəxslərlə bir sıra görüşlər keçirəcək. 
Görüşlər zamanı Azərbaycan və ABŞ arasında ikitərəfli münasibətlərin hazırkı vəziyyəti, eləcə də, onların inkişaf perspektivləri müzakirə olunacaq.
N.H.
www.oxu.az
"
"Azərbaycan, Rusiya və İran prezidentləri Tehranda görüşəcəklərRusiya, Azərbaycan və İran prezidentləri Vladimir Putin, İlham Əliyev və Həsən Ruhani arasında Tehranda görüş bu ilin sonuna kimi keçiriləcək.
Oxu.Az-ın APA-ya istinadən verdiyi xəbərə görə, bu barədə Rusiya prezidentinin köməkçisi Yuriy Uşakov məlumat verib.
O bildirib ki, hazırda Rusiya prezidentinin İrana səfəri üzərində iş gedir.
N.O.
www.oxu.az
"
"Səfir Ərdoğanın Bakıya səfərinin tarixini açıqladı""Türkiyə prezidenti Rəcəb Tayyip Ərdoğan oktyabrın 30-da Bakıya gələcək"".
Oxu.Az-ın APA-ya istinadən xəbərinə görə, bunu Türkiyənin Azərbaycandakı səfiri Erkan Özoral deyib.
O bildirib ki, səfər çərçivəsində Türkiyə və Azərbaycan arasında yüksək səviyyəli görüş keçiriləcək.
Hazırda ABŞ və Türkiyə arasında yaşanan viza gərginliyi ilə bağlı məsələyə münasibət bildirən səfir bu problemin tez bir zamanda həllinə ümidvar olduğunu dilə gətirib.
N.O.
www.oxu.az
"
"Bolqarıstan prezidenti sabah Azərbaycana rəsmi səfərə gələcəkBolqarıstan prezidenti Rumen Radev Azərbaycana rəsmi səfərə gələcək.
Oxu.Az Report-a istinadən xəbər verir ki, səfər oktyabrın 13-14-də baş tutacaq.
R.Radevin Azərbaycan prezidenti İlham Əliyev, baş nazir Artur Rasi-zadə, Milli Məclis rəhbərliyi və digər rəsmilərlə görüşəcəyi gözlənilir.
Görüşlərdə iki ölkə arasında siyasi dialoqun genişləndirilməsi, ticari-iqtisadi, təhsil, elm, mədəniyyət, energetika və nəqliyyat sahəsində əməkdaşlıq, o cümlədən Azərbaycan qazının Bolqarıstana tədarükü, eləcə də, aktual beynəlxalq problemlərin və qlobal təhlükəsizlik məsələlərinin müzakirə olunması planlaşdırılır.
N.H.
www.oxu.az
"
"Düşənbədə MDB-yə üzv dövlətlərin müdafiə nazirlərinin iclası başladıTacikistan paytaxtı Düşənbədə MDB-yə üzv dövlətlərin müdafiə nazirlərinin iclası başlayıb.
Oxu.Az Report-a istinadən xəbər verir ki, nazirlər toplantıdan əvvəl Tacikistan prezidenti İmomali Rahmonla görüşüblər. 
İ.Rahmon deyib ki, 25 il ərzində MDB məkanında sabitlik şəraitində çoxtərəfli əməkdaşlıq inkişaf edib və təhlükəsizlik təmin olunub. 
Dövlət başçısı bütün bunlara görə müdafiə nazirlərinə təşəkkürünü bildirib.
Məlumata görə, nazirlər iclasda hazırkı şəraitdə birliyə üzv olan dövlətlərdə təhlükəsizliyin təmin olunması, Əfqanıstandakı və bu ölkə ilə sərhəddəki vəziyyəti, terrorçuluğa qarşı birgə mübarizəni, narkotik maddələrin qanunsuz dövriyyəsinin qarşısının alınması məsələlərini müzakirə edəcəklər. 
Qeyd edək ki, Azərbaycanın müdafiə naziri, general-polkovnik Zakir Həsənov toplantıda iştirak edir.
Xatırladaq ki, Tacikistan 2018-ci ildə MDB-yə sədrlik edəcək. 
N.H.
www.oxu.az
"
"Novruz Məmmədov: AŞPA kimə və nəyə lazımdır?“Uzun müddətdir ki, AŞPA bir qurum kimi Azərbaycana münasibətdə haqsızlığı və qəddarlığı ilə təəccüb və təəssüf doğurur”.
Oxu.Az-ın xəbərinə görə, bunu Azərbaycan prezidentinin xarici siyasət məsələləri üzrə köməkçisi, PA-nın şöbə müdiri Novruz Məmmədov “Twitter”də yazıb.
N. Məmmədovun fikrincə, belə təəssürat yaranır ki, AŞPA Avropanın maraqlarına yox, hansısa şəxslərin və dairələrin maraqlarına xidmət nümayiş etdirmək üçün çalışır: “AŞPA-da oturanların bəziləri özlərini az qalsın inkvizisiya məhkəməsinin üzvləri kimi aparır və vəzifələrini cəza müəyyən etməkdə görürlər. Məgər AŞPA-da belə siyasətin Avropanı hara gətirib-çıxardığını görmürlər? Əgər AŞPA hesab edirsə ki, onun əsas missiyası tərəfdarlarına cəza müəyyən etməkdir, özünün heç bir öhdəliyi yoxdur, onda bu qurum kimə və nəyə lazımdır?..”
N.O.
www.oxu.az
"
"Aİ-də ""Şərq Tərəfdaşlığı"" sammitinin bəyannaməsi barədə razılığa gəlindiAvropa İttifaqı ölkələri noyabrın 24-də Brüsseldə keçiriləcək ""Şərq Tərəfdaşlığı"" sammitinin yekun bəyannaməsinin mətni ilə bağlı razılığa gəliblər.
Oxu.Az Report-a istinadən xəbər verir ki, bunu ""Azadlıq"" radiosunun Brüssel müxbiri Rikard Yozvyak özünün ""Twitter"" səhifəsində yazıb.
Onun sözlərinə görə, ittifaqın nümayəndələri sənədin yekun variantını müzakirə ediblər. 
""Avropa İttifaqına üzv olan dövlətlər ""Şərq Tərəfdaşlığı"" sammitinin bəyannaməsi ilə bağlı razılıq əldə ediblər. Bəyannamənin mətni Azərbaycan, Ermənistan, Gürcüstan, Ukrayna, Moldova və Belarusa veriləcək"", - deyə R.Yozvyak vurğulayıb. 
O qeyd edib ki, Ukrayna, Moldova və Gürcüstanın Avropaya can atması ""Şərq Tərəfdaşlığı""nın bəyannaməsində öz əksini tapıb.
Xatırladaq ki, Avropa İttifaqının altı şərq qonşusu - Azərbaycan, Ermənistan, Gürcüstan, Ukrayna, Moldova və Belarus ilə yaxınlaşmasına istiqamətlənmiş ""Şərq tərəfdaşlığı"" proqramı 2009-cu ildə başlayıb. Onun təşəbbüskarı qismində Polşa və İsveç çıxış edib.
N.O.
www.oxu.az
"
"Helsinki Komissiyası Dağlıq Qarabağla bağlı brifinq keçirəcəkHelsinki Komissiyası oktyabrın 18-də Dağlıq Qarabağ münaqişəsinin nizamlanması ilə bağlı brifinq keçirəcək.
Oxu.Az Report-a istinadla xəbər verir ki, bu barədə komissiyanın saytında məlumat verilib.
“ABŞ və ATƏT-in Dağlıq Qarabağ münaqişəsinin həllində rolu” adlı brifinqin işində ABŞ-ın Minsk qrupundakı iki sabiq həmsədri - Kevin Kavanauq və Ceyms Uorlik iştirak edəcək. Tədbirə münaqişənin mövcud vəziyyətinə, Minsk qrupu formatına və davamlı sülhə nail olunmasına dair perspektivləri qiymətləndirəcək müstəqil ekspertlər də cəlb olunacaq.
A.S.
www.oxu.az
 
"
"Azərbaycanda yeni cəza növləri tətbiq ediləcəkSağlamlığın qısa müddətə pozulmasına və ya ümumi əmək qabiliyyətinin cüzi itirilməsinə səbəb olmuş qəsdən sağlamlığa yüngül zərər vurmağa görə, yeni cəza növləri tətbiq ediləcək.
Oxu.Az-ın Trend-ə istinadən məlumatına görə, bununla bağlı Cinayət Məcəlləsinə dəyişiklik təklif edilir.
Cinayət Məcəlləsinə təklif edilən dəyişikliyə əsasən, qəsdən sağlamlığa yüngül zərər vurmağa görə cəza növlərinə iki yüz qırx saatdan üç yüz altmış saatadək ictimai işlər və ya bir ilədək müddətdə azadlığın məhdudlaşdırılması da əlavə edilir.
Hazırda qəsdən sağlamlığa yüngül zərər vurmağa min manatdan min beş yüz manatadək miqdarda cərimə və ya bir ilədək müddətə islah işləri və ya bir ilədək müddətə azadlıqdan məhrumetmə ilə cəzalandırılır.
Dəyişikliklərin Milli Məclisin oktyabrın 20-də keçiriləcək plenar iclasında müzakirəyə çıxarılması nəzərdə tutulur.
S.B.
www.oxu.az
"
"İlham Əliyevin Rusiyaya səfəri başa çatıbOktyabrın 11-də Rusiyanın Soçi şəhərində MDB Dövlət Başçıları Şurasının və Ali Avrasiya İqtisadi Şurasının iclaslarında iştirak edən dövlət və hökumət başçılarının şərəfinə nahar verilib.
Oxu.Az-ın məlumatına görə, Azərbaycan prezidenti İlham Əliyev naharda iştirak edib.
Azərbaycan prezidenti İlham Əliyevin Soçi şəhərinə səfəri oktyabrın 11-də başa çatıb.
S.B.
www.oxu.az
"
"Zakir Həsənov Tacikistana yola düşübAzərbaycanın müdafiə naziri, general-polkovnik Zakir Həsənov Tacikistana yola düşüb.
Bu barədə Oxu.Az-a Müdafiə Nazirliyindən məlumat verilib.
Nazir oktyabrın 12-də Düşənbə şəhərində Müstəqil Dövlətlər Birliyi (MDB) iştirakçı-dövlətlərinin Müdafiə Nazirləri Şurasının növbəti iclasında iştirak edəcək.
S.B.
www.oxu.az
"
"Əli Həsənov AŞ-nın Azərbaycana dair qəbul etdiyi sənədlərə münasibət bildiribOktyabrın 11-də Avropa Şurası Parlament Assmbleyasında həmməruzəçilər Stefan Şennax və Sezar Florin Predanın hazırladıqları “Azərbaycanda demokratik təsisatların vəziyyəti” adlı hesabat üzrə 14403 saylı Qətnamə, həmçinin belçikalı parlamentar Alen Desteksenin hazırladığı “Azərbaycanın Avropa Şurasında sədrliyi: insan hüquqlarına əməl edilməsi sahəsində atılacaq növbəti addımların vəziyyətinə dair” 14397 saylı Qətnamə qəbul olunub.
Oxu.Az-ın Trend-ə istinadən məlumatına görə, Azərbaycan Respublikası Prezidentinin İctimai-siyasi məsələlər üzrə köməkçisi Əli Həsənov Azərbaycana dair qəbul olunmuş sənədlərə münasibət bildirib.
“Hesab edirəm ki, AŞPA müəyyən maraqlı anti-Azərbaycan dairələrin subyektiv mülahizələri əsasında hazırlanmış və xüsusi məqsəd daşıyan bu sənədləri qəbul etməklə, növbəti dəfə ölkəmizə qarşı öz qərəzli və ədalətsiz mövqeyini nümayiş etdirdi.
Məlumdur ki, Azərbaycan bu quruma üzv olduğu dövrdən keçən müddət ərzində ardıcıl şəkildə müəyyən lobbi qrupların və xüsusilə də erməni təəssübkeşlərinin təzyiqi ilə üzləşib. Cənab Torbyorn Yaqland baş katib olduğu dövrdə isə bu təzyiqlər daha da artıb və kəskinləşib. Bu da onun Azərbaycana qarşı xüsusi neqativ münasibətindən irəli gələn məsələdir”.
Əli Həsənovun sözlərinə görə, açıq aydın hiss olunur ki, öz milli maraqlarına uyğun müstəqil siyasət yürüdən və prinsipial mövqeyi ilə seçilən Azərbaycanın AŞPA-da fəallığı bir çoxlarına sərf etmir: 
“Əks təqdirdə parlamentarilər daha çox islamofobiya, ksenofobiya, irqi və dini ayrı-seçkiliyin başa alıb getdiyi, insan hüquqlarının, ifadə azadlığının kobud şəkildə pozulması hallarının artdığı Avropanın gələcəyi barədə düşünər və bu problemlərin aradan qaldırılması yollarını axtarardılar. O cümlədən İnsan Haqları üzrə Avropa Məhkəməsinin 10 minə yaxın qərarının icra olunmamasından narahatlıqlarını ifadə edərdilər. Krım məsələsinə görə Rusiyaya sanksiya tətbiq olunduğu halda, nəyə görə 25 ildir Azərbaycan torpaqlarının 20 faizini işğal altında saxlayan Ermənistan barədə ölçü götürülməməsi məsələsini qaldırardılar və Avropanın fundamental dəyərlərinə bu dərəcədə açıq hörmətsizlik nümayiş etdirməzdilər”.
Əli Həsənov qeyd edib ki, bu gün demokratiya yolu ilə inkişaf edən, Avropa İttifaqı ilə strateji tərəfdaşlıq haqqında saziş imzalamağa hazırlaşan Azərbaycanın süni şəkildə sıxışdırılması bir daha göstərir ki, AŞPA müəyyən məqsədli dairələrin əlində təzyiq vasitəsinə çevrilib və konkret sifariş yerinə yetirir:
“Əlbəttə bu kimi əsassız sənədlər qəbul etməklə Azərbaycana təzyiq göstərmək mümkün deyil. Azərbaycan müstəqil, güclü dövlətdir, daxili və xarici siyasət prioritetləri vardır və bundan sonra da öz yolu ilə irəliləmkdə davam edəcəkdir.
Subyektiv mülahizələrə əsaslanan bu tipli qərəzli sənədlərin qəbul edilməsi, təzyiq cəhdlərinin artması Azərbaycanı Avropa Şurası ilə münasibətlərini yenidən nəzərdən keçirməyə məcbur edir”.
S.B.
www.oxu.az
"
"Lukaşenko MDB PA-nın fəaliyyətini tənqid edibBelarus prezidenti Aleksandr Lukaşenko Soçidə keçirilən MDB ölkələri dövlət başçılarının sammitində MDB Parlamentlərarası Assambleyanın fəaliyyətini tənqid edib.
Oxu.az  apa-ya istinadən bildirir ki, Belarus prezidenti MDB liderlərinin məhdud tərkibdə keçirilən görüşündə MDB-nin strukturları, xüsusən də MDB PA-nın fəaliyyəti ilə bağlı qazaxıstanlı həmkarı Nursultan Nazarbayevlə fikir mübadiləsi apardığını söyləyib.
 
""Hər ikimiz hesab edirik ki, bu struktur lazımi nəticəni vermir, baxmayaraq ki, onun saxlanmasına çoxlu pul ayrılır. Əgər bu struktur işləmirsə, bəlkə ondan imtina edək? Biz bu struktura müəyyən, konkret səlahiyyət verilməsini təklif etmişik. Biz orada hansısa model qanunlar qəbul edirik. Bu qanunlardan heç biri Belarusun milli qanunvericiliyinin əsası ilə ayaqlaşmır. Məlum olur ki, deputatlar yığışırlar Sankt-Peterburqa, orada nəyisə müzakirə edirlər, danışırlar. Lakin biz bu barədə heç nə bilmirik. Ona görə ki, buna tələb yoxdur"", - deyə A. Lukaşenko bildirib.
C.İ.
www.oxu.az
"
"Azərbaycan Prezidenti İspaniya kralına məktub göndəribAzərbaycan prezidenti İlham Əliyev İspaniya kralı VI Felipeni ölkəsinin milli bayramı münasibəti ilə təbrik edib.
 
Oxu.az Apa.az-a istinadən bildirir ki, dövlət başçısının məktubunda deyilir:
 
“Əlahəzrət, İspaniya Krallığının milli bayramı münasibətilə Sizi və Sizin simanızda bütün xalqınızı şəxsən öz adımdan və Azərbaycan xalqı adından səmimi qəlbdən təbrik edirəm. Bu əlamətdar gündə Sizə ən xoş arzularımı yetirir, möhkəm cansağlığı və xoşbəxtlik, dost İspaniya xalqına daim əmin-amanlıq və firavanlıq diləyirəm”.
C.İ.
www.oxu.az
"
"MDB dövlət başçılarının Soçi sammitində 18 sənəd imzalanıbRusiyanın Soçi şəhərində MDB ölkələrinin dövlət başçılarının sammiti keçirilib. 
Oxu.Az APA-ya istinadən xəbər verir ki,  sammitdə ilk olaraq dövlət başçıları məhdud tərkibdə görüş keçiriblər.
Sonra isə görüş nümayəndə heyətlərinin iştirakı ilə davam etdirilib.
Geniş tərkibdə görüşdə 2018-ci ildən MDB-yə sədrlik edəcək Tacikistan prezidenti İmaməli Rahmon çıxış edib. O, təşkilatın fəaliyyətinin gücləndirilməsi ilə bağlı ölkəsinin və hökumətinin görəcəyi işlərdən danışıb.
Sonra MDB-yə gələn ildən həmsədrlik edəcək Türkmənistan prezidenti Qurbanqulu Berdiməhəmmədov çıxış edib.
Sammitdə çıxış edən Rusiya Federasiya Şurasının sədri Valentina Matviyenko MDB Parlamentlərarası Assambleyasının fəaliyyətindən, Rusiyanın quruma sədrlik etdiyi müddətdə görülən işlərdən danışıb.
Sonda MDB liderləri sammitin yekunu olaraq, müzakirə olunan məsələlərlə bağlı 18 sənəd imzalanıb. Bu sənədlərə ""MDB-nin sədrliyi haqqında"" qərar, ""MDB dövlət başçılarının növbəti sammitinin keçirilməsi haqqında protokol qərarı"", ""MDB-nin İcraiyyə Komitəsinin sədri haqqında"" qərar,  ""Korrupsiyaya qarşı mübarizədə əməkdaşlıq Konsepsiyası”, ""Terrorçuluqla mübarizə və ekstremizmin digər təzahürləri, eləcə də, onların maliyyələşdirilməsi sahəsində informasiya mübadiləsi haqqında Saziş"" 2019-cu ilin MDB-də ""Kitab İli"", 2020-ci ilin 1941-1945-ci il Böyük Vətən Müharibəsində Qələbənin 75 illiyi ili"" elan olunması haqqında"" və digər qərarlar daxildir.
Qeyd edək ki, MDB ölkə liderlərinin sammitində Azərbaycan prezidenti İlham Əliyev də iştirak edib.  
N.H.
www.oxu.az
"
"Azərbaycan prezidenti MDB sammitində çıxış edibAzərbaycan prezidenti Rusiyanın Soçi şəhərində keçirilən MDB dövlət başçılarının sammitində iştirak edib.
Oxu.Az-ın APA-nın Soçiyə ezam olunmuş xüsusi müxbirinə istinadən verdiyi məlumata görə, Azərbaycan prezidenti İlham Əliyev MDB liderlərinin məhdud tərkibdə keçirilən görüşündə çıxış edib.
Qeyd edək ki, MDB liderlərinin məhdud tərkibdə keçirilən görüşünün yalnız protokol hissəsi mətbuat üçün açıq olub.
N.O.
www.oxu.az
"
"MDB-yə 2018-ci ildə Tacikistan sədrlik edəcək2018-ci il üçün MDB-yə sədrlik Tacikistan Respublikasına keçib.
Oxu.Az-ın APA-nın Soçiyə ezam olunmuş xüsusi müxbirinə istinadən məlumata görə, bu barədə MDB ölkələri dövlət başçılarının sammitində qərar qəbul olunub.
Türkmənistan və Rusiya isə MDB-nin həmsədr ölkələri olub. 
N.O.
www.oxu.az
"
"Soçidə MDB Dövlət Başçıları Şurasının iclası keçirilirSoçidə Müstəqil Dövlətlər Birliyi (MDB) Dövlət Başçıları Şurasının iclası keçirilir.
Oxu.Az xəbər verir ki, Rusiya prezidenti Vladimir Putin tədbiri açıq elan edib.
V.Putin MDB-yə daxil olan ölkələrin yeni, qarşılıqlı əhəmiyyətli layihələrə başlamaq üçün bütün imkanlara malik olduqlarını qeyd edib.
İqtisadi əlaqələrin inkişafı, hərbi əməkdaşlıq və mədəni-humanitar əlaqələrin intensivləşdirilməsi Sammitin əsas mövzusu olacaq.
Xatırladaq ki, Azərbaycan prezidenti İlham Əliyev də MDB Dövlət Başçıları Şurasının iclasına qatılıb.
N.O.
www.oxu.az
"
"AŞPA-da Azərbaycanla bağlı hesabatlar üzrə iki Qətnamə qəbul olunub  - YENİLƏNİBAvropa Şurası Parlament Assambleyasında (AŞPA) ""Azərbaycanda demokratik təsisatların vəziyyəti"" adlı hesabat üzrə 14403 saylı Qətnamə qəbul olunub.
Oxu.Az APA-nın Avropa müxbirinə istinadən xəbər verir ki, həmməruzəçilər Stefan Şennax və Sezar Florin Predanın hazırladıqları Azərbaycanın öhdəliklərinə dair hesabat üzrə Qətnamə 117 lehinə, 18 əleyhinə səslə qəbul edilib.  
Bu gün AŞPA-da belçikalı parlamentar Alen Desteksenin hazırladığı “Azərbaycanın Avropa Şurasında sədrliyi: insan hüquqlarına əməl edilməsi sahəsində atılacaq növbəti addımların vəziyyətinə dair” hesabat üzrə 14397 saylı Qətnamə də qəbul olunub.
Qətnamənin qəbulunun lehinə 114, əleyhinə 24 nəfər səs verib.
***
13:21
Avropa Şurası Parlament Assambleyasının (AŞPA) bu gün keçirilən plenar iclasında Azərbaycan üzrə iki hesabat müzakirəyə təqdim edilib.
Oxu.Az-ın APA-nın Avropa müxbirinə istinadən verdiyi xəbərinə görə, ilk olaraq Azərbaycanın öhdəlikləri üzrə məruzəçilər Stefan Şennax və Preda Sezarın hazırladıqları ""Azərbaycanda demokratik təsisatların vəziyyəti"" adlı hesabat üzrə dinləmələr keçirilib, daha sonra Alen Desteksin “Azərbaycanın Avropa Şurasında sədrliyi: insan hüquqlarına əməl edilməsi sahəsində atılacaq növbəti addımların vəziyyətinə dair” hesabatı dinlənilib. A. Desteks toplantıda olmadığından, onu məruzəçi qismində ukraynalı deputat, xanım Olena Sotnik əvəz edib.
Çıxış edən məruzəçilər Azərbaycana etdikləri səfərlər, keçirdikləri görüşlər barədə danışıblar, eləcə də, hazırladıqları hesabatların xülasəsini diqqətə çatdırıblar. S. Şennax Azərbaycana son səfərləri zamanı dövlət rəsmiləri ilə yanaşı, vətəndaş cəmiyəti təmsilçiləri ilə, məhbuslarla görüşdüklərini bildirib: “Biz buraya hansısa ölkəyə dərs vermək üçün yığışmamışıq, biz, sadəcə, üzv ölkələrin demokratik inkişafına öz yardımımızı göstəririk. Biz Azərbaycanda bir çox sahələrdə irəliləyişlərin olduğunu müşahidə etdik. Hökumət nümayəndələri ilə əməkdaşlıq edərək, müsbət irəliləyişlərə nail olmuşuq”.
Daha sonra hər iki hesabat üzrə ümumi müzakirələr keçirilib.
N.O.
www.oxu.az
"
"Səməd Seyidov: Avropa Şurasının baş katibi yalnız Azərbaycanın üzərinə düşübAzərbaycanın öhdəlikləri üzrə məruzəçilər Stefan Şennax və Preda Sezarın hazırladıqları ""Azərbaycanda demokratik təsisatların vəziyyəti"" və Alen Desteksin “Azərbaycanın Avropa Şurasında sədrliyi: İnsan hüquqlarına əməl edilməsi sahəsində atılacaq növbəti addımların vəziyyətinə dair” hesabatlarının təqdimatından sonra ümumi müzakirələr olub.
Oxu.Az APA-ya istinadən xəbər verir ki, çıxış edən deputatlar ümumilikdə hər iki hesabatın hazırlanmasını yüksək qiymətləndiriblər.
AŞPA-nın keçmiş sədri Ann Brassör, digər parlamentarilər Omtzigt Pyeter, Şvabe Frank, Kristof Ştrasser Azərbaycan hökumətinin ünvanına tənqidi fikirlər səsləndiriblər. Onlar əsasən İlqar Məmmədovun həbsdən azad edilməsi, jurnalistlər, vətəndaş cəmiyyəti təmsilçiləri ilə bağlı məsələlərin həllinə dair çağırışlar edibilər.
Azərbaycanın AŞPA-dakı nümayəndə heyətinin rəhbəri Səməd Seyidov söz alaraq ittihamlara cavab verib. O, hollandiyalı deputat Omtzigt Pyeterin ittihamlarına sərt münasibət bildirib: “Cənab Omtzigt, siz burda çox da canfəşanlıq edib, Azərbaycanda demokratiya naminə verdiyiniz bəyanat və çıxışlarınızla özünüzü obyektiv biri kimi göstərməyə çalışmayın. Biz çox yaxşı bilirik ki, sizin arxanızda hansı qüvvələr durub. Siz ermənilərlə birgə işləyirsiniz. Sizin yalnız dırnaqarası obyektiv ola bilərsiniz”.
Daha sonra Səməd Seyidov ümumilikdə təşkilatı Azərbaycanla bağlı qeyri-obyektivlikdə və ikili standartlar siyasəti yürütməkdə günahlandırıb. “Təşkilatın baş katibi son vaxtlar yalnız və yalnız Azərbaycanın üzərinə düşüb. Bütün üzv ölkələrə eyni və obyektiv münasibət göstərmək əvəzinə, yalnız bir ölkənin adını çəkir. Necə olur ki, Rusiyanı təşkilata geri qaytarmaq üçün onlara qarşı tamam başqa cür yanaşır, bizə gəldikdə tamam fərqli münasibət göstərir?”
Azərbaycanın AŞPA-dakı nümayəndə heyətinin üzvü Vüsal Hüseynov da çıxışında Omtzigt Pyeter, Şvabe Frank kimi parlamentarların erməni lobbi təşkilatlarının maraqlarını təmsil etdiklərini bildirib.
A.M.
www.oxu.az
"
"Fidan Hacıyeva Leyla Əliyevanın sözlərinə mahnı oxudu – AUDİOXalq artisti Fidan Hacıyeva Heydər Əliyev Fondunun vitse-prezidenti Leyla Əliyevanın sözlərinə bəstələnmiş mahnı ifa edib. 
“Leyla Əliyevanın sözlərinə bəstələnmiş “Fonari” adlı mahnını ilk dəfə ailə üzvlərim üçün ifa etdim. Çox bəyəndilər. Mahnı hələ heç yerdə səslənməyib. Musiqisi Eldar Həsənova məxsusdur”, - deyə opera ifaçısı Oxu.Az-a açıqlamasında bildirib.

Aytən Sadıqzadə
www.oxu.az
 
"
"Deputat: Bu, icra hakimiyyətlərinə dərs olar“Əgər hər hansı sahibkara bölgələrdə turizmin inkişaf etdirilməsi üçün yerli icra hakimiyyəti tərəfindən süni maneələr yaradılırsa və qeyri-rəsmi nələrsə tələb edilirsə, onlar  müvafiq orqanlara şikayət edə bilərlər. Bu, həm də vətəndaş aktivliyinin nümunəsi ola bilər. Həmçinin bu fikirdə olan başqa adamlara da dərs olar”.
Oxu.Az xəbər verir ki, bunu Qafqazinfo-ya açıqlamasında deputat Musa Quliyev ölkə başçısının Nazirlər Kabinetinin iclasında yerli icra hakimiyyətlərinin sahibkarlara turizmin obyektləri açması üçün yer ayırmaları ilə bağlı verdiyi tapşırıqdan danışarkən vurğulayıb. 
Deputat  qeyd edib ki, prezident Nazirlər Kabinetinin müşavirəsi zamanı çıxışında turizmin inkişafı ilə bağlı tövsiyələrini verib: “Bildirdi ki, yay aylarında bölgələrdə turist sıxlığı müşahidə edilir. 
Bu, yaxşı haldır. Digər tərəfdən, turizm obyektlərinin sayı az olduğuna görə bölgələrdə turistlər bu imkanlardan istifadə edə bilmirlər.  Ona görə də müvafiq qurumlara tapşırdı ki, bu sahədə işlər daha da yaxşılaşdırılsın. 
Hesab edirəm ki, cənab prezidentin bu tapşırığından nəticələr çıxarılacaq. Təkcə yerlərin ayrılması ilə kifayətlənməyəcək, həm də infrastrukturun yaradılmasında dövlət orqanları sahibkarlara kömək etsələr, yaxşı olar. Ayrılan yerlərə kommunal xətlərin çəkilməsi müvafiq  dövlət orqanları tərəfindən həyata keçirilərsə, bu da turizmin inkişafına öz dəstəyini verə bilər. Xüsusən, bu sahəyə kreditlərin ayrılması inkişafa öz dəstəyini verə bilər. Cənab prezident bundan əvvəlki çıxışlarında da vurğulamışdı ki, ölkədə 1-2 ulduzlu turizm obyektləri çatışmır. Onların tikilməsi  üçün sahibkarlara yerli icra hakimiyyəti orqanları, o cümlədən müvafiq qurumlar tərəfindən kömək göstərilməlidir”.
E.Ə.
www.oxu.az
"
"Azərbaycan prezidenti Soçiyə səfər edib - FOTOAzərbaycan prezidenti İlham Əliyev Rusiyanın Soçi şəhərinə gedib.
Oxu.Az APA-nın Soçiyə ezam olunmuş müxbirinə istinadən xəbər verir ki, dövlət başçısının təyyarəsi Soçi hava limanına enib.
Səfərin məqsədi MDB ölkələri dövlət başçılarının sammitində iştirak etməkdir.
Bu gün keçiriləcək sammitdə dövlət başçıları əvvəlcə məhdud, daha sonra geniş tərkibdə danışıqlar aparacaqlar.








N.O.
www.oxu.az
"
"""Nazirlər Kabinetinin iş qaydası""nda mətbuatla bağlı YENİLİKNazirlər Kabinetinin iclasında baxılacaq məsələlər və materiallar haqqında kütləvi informasiya vasitələrinin məlumatlandırılması, iclas başa çatdıqda Nazirlər Kabineti üzvlərinin iclaslarda baxılmış məsələlərə dair mətbuat konfransının (brifinqin) təşkili, vətəndaşların iclasda baxılmış məsələlər və bu məsələlərə dair qəbul olunmuş qərarlar haqqında kütləvi informasiya vasitələrinin məlumatlandırılması Nazirlər Kabinetinin Aparatı tərəfindən təmin ediləcək.
Oxu.Az-ın xəbərinə görə, bu, prezident İlham Əliyevin fərmanı ilə təsdiq edilən “Azərbaycan Respublikası Nazirlər Kabinetinin iş qaydası”nda əksini tapıb.
İş qaydasına əsasən, Nazirlər Kabinetinin iclası açıq keçirilir.
Nazirlər Kabinetinin iclasına sədrlik edənin təşəbbüsü ilə Nazirlər Kabinetinin iclası qapalı da keçirilə bilər. Qapalı iclas keçirilərkən (ayrı-ayrı məsələlər qapalı müzakirə olunarkən) materialların hazırlanması, iclaslara buraxılış, stenoqraflama, protokolların və qəbul edilən aktların tərtibi məxfi sənədlərlə müəyyən olunmuş iş qaydalarına və məxfilik rejiminə riayət olunmaqla həyata keçirilir.
Nazirlər Kabinetinin iclasında kütləvi informasiya vasitələri nümayəndələrinin iştirakı, video və fotoçəkilişlərin, habelə səsyazmanın aparılması qaydası Nazirlər Kabineti Aparatının rəhbəri tərəfindən müəyyən olunur.
Nazirlər Kabinetinin iclasının stenoqrafik, audio və videoyazılışı Nazirlər Kabinetinin Aparatı tərəfindən təmin edilir. Qapalı iclasın (qapalı müzakirənin) audio və videoyazılışı aparılmır.
İclasda iştirak edən şəxslərin iclasa video və fotoaparatlar, səsyazma qurğuları, habelə rabitə vasitələri gətirməsinə icazə verilmir.
N.O.
www.oxu.az
"
"Baş nazir deputatların sorğularına 15 gün ərzində cavab verməli olacaq – RƏSMİAzərbaycan Milli Məclisinin deputatlarından baş nazirin və ya onun müavinlərinin ünvanına daxil olmuş sorğulara cavab layihələri Nazirlər Kabinetinin Aparatı tərəfindən 15 gündən gec olmayaraq hazırlanacaq.
Oxu.Az Report-a istinadən xəbər verir ki, bu, prezident İlham Əliyevin fərmanı ilə təsdiq edilən “Azərbaycan Respublikası Nazirlər Kabinetinin iş qaydası”nda əksini tapıb.
Sənədə əsasən, Nazirlər Kabinetinin digər üzvlərinə daxil olmuş sorğulara cavablar aidiyyəti mərkəzi icra hakimiyyəti orqanı tərəfindən hazırlanmalıdır. Sorğulara cavab vermək üçün baş nazir və ya onun tapşırığı ilə Nazirlər Kabinetinin digər üzvləri Milli Məclisin iclaslarında iştirak edirlər.
Milli Məclis Nazirlər Kabinetinə onun səlahiyyətlərinə aid edilmiş məsələlərə dair sorğu ilə müraciət etdikdə, Nazirlər Kabinetinin sorğuya cavabının layihəsi baş nazirin tapşırığı ilə aidiyyəti mərkəzi icra hakimiyyəti orqanı (orqanları) tərəfindən hazırlanır.
Milli Məclisin sorğusuna cavab Nazirlər Kabinetini təmsil edən səlahiyyətli şəxs tərəfindən, Azərbaycan Respublikası Milli Məclisinin iclasında bir aydan gec olmayaraq təqdim edilir.
A.M.
www.oxu.az
"
"Polad Bülbüloğlu namizədliyini geri götürdüAzərbaycanın Rusiyadakı səfiri Polad Bülbüloğlu YUNESKO-nun baş direktoru vəzifəsinə namizədliyini oktyabrın 9-da keçirilmiş səsvermənin birinci turundan sonra geri götürüb.
Oxu.Az-ın xəbərinə görə, YUNESKO-nun İcraiyyə Şurası bazar ertəsi keçirilən səsvermənin birinci turunda təşkilatın yeni baş direktorunu seçə bilməyib. Bu gün keçirilən səsvermənin ikinci turu da nəticəsiz başa çatıb.
Qeyd edək ki, YUNESKO-nun baş direktoru vəzifəsinə 6 ölkənin nümayəndəsi namizəddir.
Səsvermənin növbəti turu sabah keçiriləcək.
S.B.
www.oxu.az
"
"Azərbaycanda yeni fond yaradılıb – FƏRMANAzərbaycan prezidenti İlham Əliyev Dini Qurumlarla İş üzrə Dövlət Komitəsinin tabeliyində Mənəvi Dəyərlərin Təbliği Fondunun yaradılması ilə bağlı fərman imzalayıb.
Oxu.Az xəbər verir ki, ölkədə mövcud dini konfessiyaların dəstəklənməsini, mənəvi dəyərlərin qorunmasını və inkişafını, habelə bu sahəyə dövlət dəstəyinin gücləndirilməsini təmin etmək məqsədilə yaradılan Fondun Nizamnaməsi təsdiq edilib.
Fərmanda bildirilir ki, Fond mənəvi dəyərlərin qorunmasına və inkişafına, bu sahədə sosial layihələrin reallaşdırılmasına, habelə vətəndaşların dini etiqad azadlığının həyata keçirilməsinə dövlət dəstəyi göstərən qeyri-kommersiya hüquqi şəxsdir. Fondun saxlanması və fəaliyyətinin təmin edilməsi dövlət büdcəsindən ayrılan vəsait, habelə kreditlər, qrantlar və texniki yardımlar, fiziki və hüquqi şəxslərin ianələri və qanuna uyğun əldə etdiyi digər vəsaitlər hesabına həyata keçirilir.
Nizamnamə kapitalı 100 min manat olan və dövlət büdcəsinin vəsaiti hesabına formalaşan Fondun fəaliyyətinə ümumi nəzarəti beş üzvdən ibarət Himayəçilik Şurası həyata keçirir. Fondun fəaliyyətinə cari rəhbərliyi onun icraçı direktoru həyata keçirir.
S.B.
www.oxu.az
"
"Nazirlər Kabinetinin iş qaydası və Aparatı haqqında Əsasnamə təsdiq edildiPrezident İlham Əliyev “Azərbaycan Respublikası Nazirlər Kabinetinin iş qaydası”nın və “Azərbaycan Respublikası Nazirlər Kabinetinin Aparatı haqqında Əsasnamə”nin təsdiq edilməsi barədə fərman imzalayıb.
Oxu.Az xəbər verir ki, fərmanla “Azərbaycan Respublikası Nazirlər Kabinetinin iş qaydası” və “Azərbaycan Respublikası Nazirlər Kabinetinin Aparatı haqqında Əsasnamə” təsdiq edilib.
Nazirlər Kabinetinə Prezident aktlarının bu fərmana uyğunlaşdırılması ilə bağlı təkliflərini iki ay müddətində hazırlayıb Azərbaycan Respublikasının Prezidentinə təqdim etmək, Nazirlər Kabinetinin normativ hüquqi aktlarının bu fərmana uyğunlaşdırılmasını iki ay müddətində təmin edib Azərbaycan Respublikasının Prezidentinə məlumat vermək, mərkəzi icra hakimiyyəti orqanlarının normativ hüquqi aktlarının bu fərmana uyğunlaşdırılmasını nəzarətdə saxlamaq və bunun icrası barədə iki ay müddətində Azərbaycan Respublikasının Prezidentinə məlumat vermək, bu fərmandan irəli gələn digər məsələləri həll etmək tapşırılıb.
Ədliyyə Nazirliyi mərkəzi icra hakimiyyəti orqanlarının normativ hüquqi aktlarının və normativ xarakterli aktların bu fərmana uyğunlaşdırılmasını təmin edib Nazirlər Kabinetinə məlumat verməlidir.
A.M.
www.oxu.az
"
"Mehriban Əliyeva Aida İmanquliyevanın məzarını ziyarət etdiAzərbaycan Respublikasının Birinci vitse-prezidenti Mehriban Əliyeva oktyabrın 10-da İkinci Fəxri xiyabana gələrək, görkəmli şərqşünas alim Aida İmanquliyevanın doğum günü münasibətilə məzarını ziyarət edib, xatirəsini ehtiramla anıb.
Oxu.Az xəbər verir ki, Mehriban Əliyeva Azərbaycanda şərqşünaslıq elminin inkişafında misilsiz xidmətləri olan alimin məzarı önünə gül dəstələri düzüb.
Sonra Azərbaycanın Birinci vitse-prezidenti Mehriban Əliyeva Fəxri xiyabana gələrək müasir müstəqil dövlətimizin memarı və qurucusu, xalqımızın ümummilli lideri Heydər Əliyevin xatirəsini yad edib, məzarı önünə güllər qoyub.
Daha sonra Mehriban Əliyeva görkəmli oftalmoloq-alim, akademik Zərifə Əliyevanın da xatirəsini anıb, məzarı üzərinə tər güllər düzüb.
Qeyd edək ki, müasir ərəb ədəbiyyatının ən ciddi tədqiqatçılarından biri olan Aida İmanquliyevanın adı tarixə ilk müsəlman qadın şərqşünas və ərəbşünas alim, ərəb mühacir ədəbiyyatının tədqiqatçısı, Azərbaycan ərəb ədəbiyyatşünaslığı məktəbinin yaradıcısı kimi düşüb. Uzun illər Elmlər Akademiyasının Şərqşünaslıq İnstitutunun direktoru işləmiş Aida xanım öz istedadı və əməksevərliyi sayəsində keçmiş Sovet İttifaqında müasir ərəb ədəbiyyatı üzrə dəyərli mütəxəssislərdən biri kimi tanınıb. Aida İmanquliyeva özündən sonra zəngin elmi irs qoyub, fundamental tədqiqatları ilə dünya şərqşünaslığını xeyli zənginləşdirib. Professor Aida İmanquliyeva çox az adama nəsib olan elmi istedadı, təşkilatçılıq qabiliyyəti və pedaqoji fəaliyyəti özündə birləşdirən alimlərdən biri olub.
N.H.
www.oxu.az
"
"MDB ölkələrinin XİN başçıları Soçi görüşündəMüstəqil Dövlətlər Birliyi (MDB) ölkələrinin xarici işlər nazirləri (XİN) Soçi görüşündə bir sıra sənədlər, o cümlədən hərbi əməkdaşlıq və terrorla mübarizə barədə sənədlər üzrə razılığa gəliblər.
Oxu.Az bu barədə ""İnterfaks""a istinadən xəbər verir.
Eyni zamanda, ""MDB dövlətlərinin hava-kosmik müdafiə məsələlərinin həlli üzrə birgə hava hücumundan müdafiə sistemlərinə adaptasiyasının əsas istiqamətləri layihəsi"" üzrə razılıq əldə olunub.
Bundan savayı, ""Korrupsiyaya qarşı mübarizədə ölkələr arasında əməkdaşlıq konsepsiyası layihəsi"" və ""Terrorizm və ekstremizmin digər zorakı təzahürləri, habelə onların maliyyələşdirilməsinə qarşı mübarizədə informasiya mübadiləsi barədə saziş layihəsi"" razılaşdırılıb.
İclasda Azərbaycanın xarici işlər nazirinin müavini Xələf Xələfov da iştirak edib.
N.H.
www.oxu.az
"
"Elmar Məmmədyarov: Avropa İttifaqı ilə danışıqlar uğurla davam edirXarici işlər naziri Elmar Məmmədyarov Avropa İttifaqı baş katibinin müavini, Avropa Xarici Fəaliyyət Xidmətinin siyasi direktoru Jan-Kristof Belliardın rəhbərlik etdiyi nümayəndə heyətini qəbul edib.
XİN-dən Oxu.Az-a verilən məlumata görə, görüşdə Azərbaycan və Avropa İttifaqı arasında əməkdaşlığın inkişafı, strateji tərəfdaşlığa dair Saziş layihəsi üzrə danışıqların gedişi ətrafında fikir mübadiləsi aparılıb.
Elmar Məmmədyarov yeni sazişin siyasi, iqtisadi, ticarət, nəqliyyat, enerji, humanitar və digər sahələri əhatə etdiyini, Azərbaycanın Avropa İttifaqı ilə əlaqələrinin hərtərəfli inkişafı üçün mühüm çərçivə yaratdığını qeyd edib. Tərəflər Aİ və Azərbaycan arasında açıq səma sazişi üzrə danışıqların da uğurla davam etdiyini bildiriblər.
Jan-Kristof Belliard Azərbaycanda mövcud olan stabilliyi və iqtisadi sahədə aparılan islahatları, o cümlədən ASAN xidmətin fəaliyyətini təqdir edib.
Görüşdə Aİ Siyasi və Təhlükəsizlik Komitəsinin və Komitə yanında akkreditasiya olunan Aİ üzv ölkələrinin səfirlərinin Azərbaycana səfəri, sözügedən nümayəndə heyətinin Azərbaycan dövlət başçısı tərəfindən qəbulu və aparılmış səmimi və geniş müzakirələrə toxunulub, bu səfərin Aİ və Azərbaycan arasında dialoqun inkişafına mühüm töhfə verdiyi bildirilib.
Elmar Məmmədyarov Ermənistan-Azərbaycan, Dağlıq Qarabağ münaqişəsinin həlli üzrə aparılan danışıqlar prosesi barədə məlumat verərək, münaqişənin tezliklə həlli və qəbuledilməz olan status-kvonun dəyişdirilməsi üçün BMT Təhlükəsizlik Şurasının qətnamələrinə uyğun olaraq, Ermənistan qoşunlarının Azərbaycanın işğal olunmuş ərazilərindən çıxarılmalı olduğunu bildirib.
Görüşdə beynəlxalq gündəlikdə duran aktual məsələlər, Aİ-nin Şərq Tərəfdaşlığı ölkələri ilə qarşıdan gələn Zirvə toplantısı barəsində fikir mübadiləsi aparılıb.
N.O.
www.oxu.az
"
"İlham Əliyev: Gələn ilin büdcəsi daha böyük olmalıdır“İlin sonuna üç aydan az vaxt qalır. Bu müddət ərzində Dövlət İnvestisiya Proqramında nəzərdə tutulmuş bütün məsələlər öz həllini tapmalıdır. Bu il Dövlət İnvestisiya Proqramı lazımi səviyyədə təmin edilir, kifayət qədər vəsait nəzərdə tutulmuşdur. Nəzərdə tutulmuş bütün məsələlər ilin sonuna qədər öz həllini tapmalıdır”.
Oxu.Az-ın xəbərinə görə, bunu prezident İlham Əliyev Nazirlər Kabinetinin 2017-ci ilin doqquz ayının sosial-iqtisadi inkişafının yekunlarına və qarşıda duran vəzifələrə həsr olunmuş iclasında deyib. 
Dövlət başçısının sözlərinə görə, maliyyə məsələləri ilə bağlı heç bir problem yoxdur.
“Büdcə göstəriciləri yaxşıdır, tam icra edilir. Ona görə, investisiya proqramının icrası əlbəttə ki, təmin ediləcəkdir. Mən buna şübhə etmirəm. Gələn ilin Dövlət İnvestisiya Proqramı ilə bağlı ilkin təkliflər gəlməkdədir. Gələn il kifayət qədər vəsait nəzərdə tutulmalıdır ki, həm infrastruktur layihələri, eyni zamanda, ölkə qarşısında duran əsas vəzifələr icra edilsin. Ona görə, hesab edirəm ki, gələn ilin investisiya proqramı ilin sonuna qədər təsdiq edilə bilər. Gələn ilin büdcəsi bu ilin büdcəsindən daha da böyük olmalıdır. Buna bütün imkanlar var. Yaxın zamanlarda bu məsələyə də baxılacaq”.
S.B.
www.oxu.az
"
"Qeyri-rəsmi məşğulluğun qarşısının alınmasına dair Tədbirlər Planı təsdiqləndiAzərbaycan prezidenti İlham Əliyev “Azərbaycan Respublikasında qeyri-rəsmi məşğulluğun qarşısının alınmasına dair Tədbirlər Planı”nın təsdiq edilməsi haqqında sərəncam imzalayıb.
Oxu.Az-ın məlumatına görə, Əmək Münasibətlərinin Tənzimlənməsi və Koordinasiyası Komissiyasına Tədbirlər Planının icrasını əlaqələndirmək və icranın gedişi barədə hər yarımildə bir dəfə Azərbaycan prezidentinə məlumat vermək, sərəncamdan irəli gələn digər məsələləri həll etmək tapşırılıb.
N.O.
www.oxu.az
"
"Ərdoğanın Azərbaycana səfərinin tarixi məlum olduTürkiyə prezidenti Rəcəb Tayyib Ərdoğanın Azərbaycana səfərinin tarixi məlum olub.
Oxu.Az APA-ya istinadən xəbər verir ki, səfər oktyabrın 30-da baş tutacaq.
R. T. Ərdoğanın səfər zamanı bir sıra görüşlər keçirməsi gözlənilir. Bundan başqa, səfər çərçivəsində Azərbaycan-Türkiyə Yüksək Səviyyəli Əməkdaşlıq Şurasının iclasının keçirilməsi nəzərdə tutulub.
Türkiyə prezidentinin oktyabrın 30-da Bakıda keçiriləcək Bakı-Tbilisi-Qars dəmiryol layihəsinin açılışında iştirakı də gözlənilir.
N.H.
www.oxu.az
"
"Azərbaycan və Belarus Müdafiə nazirlikləri arasında əməkdaşlıq planı imzalanıbBelarusda səfərdə olan Azərbaycanın müdafiə naziri, general-polkovnik Zakir Həsənov oktyabrın 9-da bu ölkənin müdafiə naziri, general-leytenant Andrey Ravkovla görüşüb.
Bu barədə Oxu.Az-a Müdafiə Nazirliyinin mətbuat xidmətindən məlumat verilib.
Rəsmi qarşılanma mərasimindən sonra müdafiə nazirlərinin təkbətək və nümayəndə heyətlərinin iştirakı ilə geniş tərkibdə keçirilən görüşlərində tərəflər ikitərəfli münasibətlərin, xüsusilə hərbi, hərbi-texniki və hərbi təhsil sahələrində əməkdaşlığın inkişaf etdirilməsinin vacibliyini qeyd ediblər.
Nazirlər beynəlxalq və regional təhlükəsizlik problemləri, hərbi ekspertlərin qarşılıqlı səfərlərinin təşkili, eləcə də, maraq doğuran digər məsələlər barədə də geniş fikir mübadiləsi aparıblar.
Görüşün yekununda nazirlər Azərbaycan və Belarus Müdafiə nazirlikləri arasında 2018-ci il üçün əməkdaşlıq planını imzalayıb.
N.H.
www.oxu.az
"
"Azərbaycan prezidenti: Danışıqlar bərpa edilməsə, Ermənistanı acı nəticələr gözləyir“Bilirsiniz ki, son vaxtlar danışıqlarda heç bir irəliləyiş yoxdur. Ermənistan çalışırdı və hesab edirdi, buna nail olacaq ki, danışıqlar pozulsun. Yəni, müxtəlif bəhanələrlə bizi ittiham etməklə, çalışırdı ki, danışıqlar bərpa edilməsin və buna nail olmaq üçün bir neçə şərt qoymuşdu. Əlbəttə, mən bəri başdan bəyan etmişdim ki, heç bir şərt qəbul edilməyəcək. Onlar bu şərtləri irəli sürərkən özlərini çox axmaq vəziyyətdə qoyurlar və məcbur olub, bu siyasətdən əl çəkməli olacaqlar. Həyat və reallıq bir daha onu göstərir ki, həmişə olduğu kimi, bizim təhlilimiz və siyasətimiz tam reallığı əks etdirir”.
Oxu.Az-ın xəbərinə görə, bunu prezident İlham Əliyev Nazirlər Kabinetinin 2017-ci ilin doqquz ayının sosial-iqtisadi inkişafının yekunlarına və qarşıda duran vəzifələrə həsr olunmuş iclasında deyib.
“Bu gün danışıqlar prosesi heç bir şərt qəbul olunmadan bərpa edilir. Ermənistan növbəti dəfə özünü dünya ictimaiyyəti qarşısında biabır etdi və danışıqların bərpası bizə edilən hər hansı bir minnət deyil. Onların isterik bəyanatları, başqa ölkələrə qorxu ilə dolu müraciətləri, əslində, açıq etirafdır ki, döyüşdə onların bizim qarşımızda duruş gətirməsi qeyri-mümkündür. Aprel hadisələri bunu göstərdi. Təmas xəttindəki vəziyyət onu göstərir ki, bu gün biz təmas xəttində hakim mövqelərə tam sahibik. Əlbəttə, Ermənistan daha çox maraqlı olmalıdır ki, danışıqlar bərpa edilsin. Çünki əks təqdirdə onları çox acı nəticələr gözləyir. Məsələ ilə məşğul olan vasitəçilər çalışırlar ki, danışıqlar prosesi bərpa edilsin. Biz də, əlbəttə ki, bunu dəstəkləyirik. Ona görə bir daha demək istəyirəm ki, bu il bu istiqamətdə real nəticə əldə olunmasa da Ermənistan növbəti dəfə özünü dünya ictimaiyyəti qarşısında aciz, gücsüz, asılı ölkə kimi təqdim etmişdir”, - deyə, dövlət başçısı əlavə edib.
N.O.
www.oxu.az
"
"Səməd Seyidov: Biz AŞPA daxilində separatizm cərəyanlarını görürükBu gün Avropa Şurası Parlament Assambleyasının (AŞPA) Strasburqda başlayan payız sessiyasının ilk plenar iclasında qurumun fəaliyyətinə dair hesabat ətrafında müzakirələr aparılıb.
Oxu.Az-ın APA-nın Avropa müxbirinə istinadən xəbərinə görə, müzakirələrdə çıxış edən Azərbaycanın AŞPA-dakı nümayəndə heyətinin rəhbəri Səməd Seyidov AŞPA-nın gələcəyi ilə bağlı nikbin olmadığını bildirib: “Əfsuslar olsun ki, mən AŞPA-nın gələcək fəaliyyətinə dair burada həmkarlarımın səsləndirdiyi nikbin fikirləri bölüşə bilməyəcəyəm. Təşkilatımız hazırda çox çətin bir vaxt yaşayır. Hesabatın adı təşkilatın fəaliyyətində irəliləyişlər barədədir, amma Umberto Ekonun dili ilə desək, bu, tərsinə gedən irəliləyişdir. İrəli getmək əvəzinə, biz geriyə addımlayırıq. Bizi dalana salan məsələ təşkilatda liderliyin və hədəfin olmamasıdır. Təəssüf ki, biz burada təşkilatın əsas prinsipləri olan demokratiya, insan hüquqları və qanunun aliliyinin qorunması əvəzinə, daha çox kreslo, vəzifə üstündə mübarizə, şəxsi çəkişmələrin şahidi oluruq. Bu da bizim təşkilatın nüfuzuna ciddi zərbə vurur”.
S. Seyidov AŞPA-da sədr seçkisinə toxunub: “Bu gün biz yeni sədr seçirik. Mən yeni sədrin kim olacağını bilmirəm, amma ümid edirəm ki, yeni sədr bizi baş verən bu böhrandan çıxarmaq üçün lazımi əzmkarlıq nümayiş etdirəcək və buna gücü çatacaq. Biz görəndə ki, buradakı bəzi parlamentarlar, eləcə də, Avropa Şurasının baş katibi bir sıra üzv ölkələrə qarşı çox aqressiv və dözümsüz bəyanatlar verirlər, o zaman özümüzə belə bir sual veririk ki, bəs biz burada nə edirik, nə üçün bu təşkilatda qalmışıq? Biz müsəlman ölkəsi olaraq Avropa dəyərlərinin inkişafına öz töhfələrimizi vermişik. Amma nədənsə ən çox təzyiq bizə qarşı olur. Biz, özlərini Roma papasından daha çox katolik kimi aparan bəzi Avropa siyasətçilərinin əsassız təzyiqlərini qəbul etmək fikrində deyilik. İstədiyimiz odur ki, təşkilatın bütün üzv ölkələrinə eyni adekvat münasibət sərgilənsin. Amma biz hətta AŞPA daxilində separatizm cərəyanlarını görürük və bu, bizi bir sual ətrafında da düşünməyə vadar edir: nədən biz bu təşkilatdayıq? Bu sualın cavabını hələlik bilmirəm”.
N.О.
www.oxu.az
"
"MDB XİN başçıları Şurasının Soçidə keçiriləcək iclasının gündəliyi məlum olubOktyabrın 10-da Rusiyanın Soçi şəhərində keçiriləcək MDB ölkələri xarici işlər nazirləri Şurasının iclasının gündəliyi məlum olub.
Oxu.Az-ın APA-nın Moskva müxbirinə istinadən verdiyi məlumata görə, Nazirlər Şurasının iclasında MDB çərçivəsində əməkdaşlığa dair 18 məsələyə baxılacaq. XİN başçıları MDB məkanında gələcəkdə çoxplanlı əməkdaşlığın genişləndirilməsi tədbirlərini müzakirə edəcəklər, aktual beynəlxalq məsələlər barədə fikir mübadiləsi aparacaqlar.
İclasın yekununda razılaşdırılmış layihələrin sənədləri baxılması üçün oktyabrın 11-də Soçidə keçiriləcək MDB Dövlət Başçıları Şurasına və noyabrın 3-də Daşkənddə keçiriləcək MDB ölkələri Baş Nazirləri Şurasına təqdim olunacaq. 
Tədbirdə ""Korrupsiyaya qarşı mübarizədə əməkdaşlıq Konsepsiyası”, ""Terrorçuluqla mübarizə və ekstremizmin digər təzahürləri, eləcə də, onların maliyyələşdirilməsi sahəsində informasiya mübadiləsi haqqında Saziş"" layihələri haqqında qərar qəbul edəcəklər. 
Hərbi sahədə əməkdaşlıq, xüsusən də MDB ölkələri birləşmiş hava hücumundan müdafiə sisteminin uyğunlaşması layihəsinin əsas istiqamətləri layihəsi məsələsi də gündəliyə çıxarılacaq.
O cümlədən humanitar sahədə əməkdaşlığın dərinləşdirilməsinə istiqamətlənən bir sıra sənədlərin razılaşdırılması iclasda müzakirə olunacaq. Bu sənədlərə ""2019-cu ilin MDB-də ""Kitab İli"", 2020-ci ilin ""1941-45-ci il Böyük Vətən Müharibəsində Qələbənin 75 illiyi ili"" elan olunması və digərləri daxildir. 
N.O.
www.oxu.az
"
"Prezidentin sədrliyi ilə Nazirlər Kabinetinin iclası keçirildi - FOTO + YENİLƏNİBOktyabrın 9-da Azərbaycan Respublikasının Prezidenti İlham Əliyevin sədrliyi ilə Nazirlər Kabinetinin 2017-ci ilin doqquz ayının sosial-iqtisadi inkişafının yekunlarına və qarşıda duran vəzifələrə həsr olunmuş iclası keçirilib.
Oxu.Az xəbər verir ki, dövlətimizin başçısı iclası giriş nitqi ilə açdı.
-İlin doqquz ayı arxada qalır. Bu doqquz ayda ölkəmiz uğurla və hərtərəfli inkişaf etmişdir. Bütün sahələrdə dinamik inkişaf təmin olunmuşdur.
Doqquz ayda iqtisadi göstəricilərimiz də çox müsbətdir. Qeyri-neft iqtisadiyyatımız 2,5 faiz artıb. Hesab edirəm ki, bu, çox gözəl göstəricidir. Bu, son illərdə apardığımız siyasətin nəticəsidir. Çünki qeyri-neft sektorunun inkişafı bizim əsas prioritetimizdir və 2,5 faiz artan qeyri-neft iqtisadiyyatımız həm uğurlu islahatlarımızın göstəricisidir, həm də onu göstərir ki, ölkə iqtisadiyyatının şaxələndirilməsi məsələləri öz həllini uğurla tapıbdır. Qeyri-neft sektorunun sənaye hissəsi də uğurla inkişaf edir. Qeyri-neft sənayesi 9 ayda 3,1 faiz artmışdır. Bu da sənayeləşmə siyasətimizin gözəl nəticəsidir. Bildiyiniz kimi, son illər kənd təsərrüfatında çox böyük inkişaf var, böyük investisiyalar qoyulur. Kənd təsərrüfatının hərtərəfli inkişafı dövlət prioritetidir və bu sahədə də nəticələr özünü göstərir. Kənd təsərrüfatı 2,8 faiz artmışdır.
Xarici ticarət dövriyyəmiz 7 faiz artmışdır. Burada da ixrac idxalı böyük fərqlə üstələyir. Hər bir inkişafın göstəricisi, o cümlədən xarici ticarətin tarazlığından asılıdır. Bizdə isə ilin 9 ayında xarici ticarətin müsbət saldosu 4,4 milyard dollara bərabərdir. Əminəm ki, ilin sonuna qədər bu rəqəm daha da artacaq. Əlbəttə, bu, bizim həm iqtisadi uğurlarımızı əks etdirir, eyni zamanda, milli valyutamız manatın məzənnəsinə çox müsbət təsir göstərir. Valyuta bazarının tənzimlənməsi istiqamətində əlbəttə ki, bu, çox böyük imkanlar açır. Eyni zamanda, bu, bizim uğurlu inkişafımızın təzahürüdür. İxracımız idxaldan 4,4 milyard dollardan çoxdur.
Baxmayaraq, dünya bazarlarında neftin qiyməti hələ də aşağı səviyyədədir, bu il biz qarşıya məqsəd qoymuşduq ki, valyuta ehtiyatlarımızı artıraq. Çünki bu, bizim iqtisadi və siyasi müstəqilliyimizin əsas şərtlərindən biridir. Xərclərimizin də artmasına və ölkə qarşısında duran vəzifələrin də çoxalmasına baxmayaraq, biz çalışırıq ki, bütün vəzifələri icra edək. Bunu etmək üçün əlbəttə ki, maliyyə resursları lazımdır. Valyuta ehtiyatlarımızdan qənaətlə istifadə etməyimiz, eyni zamanda, düzgün investisiya proqramımızın uğuru, əlbəttə, imkan verib ki, biz valyuta ehtiyatlarımızı artıraq. İlin 9 ayında Azərbaycanın valyuta ehtiyatları artıb, hazırda bu rəqəm 42 milyard dollar səviyyəsindədir. İlin əvvəlindən valyuta ehtiyatlarımız 4,5 milyard dollar artıb. Bizim siyasətimiz uzunmüddətli siyasətdir. Biz ölkəmizin gələcəyi, uzunmüddətli, dayanıqlı inkişaf haqqında düşünürük. Ona görə bir daha qeyd etmək istəyirəm ki, valyuta ehtiyatlarımız, ümumiyyətlə, iqtisadi imkanlarımız müstəqilliyimizin əsas şərtlərindən biridir.
Bu gün biz özümüzü dünya miqyasında müstəqil ölkə kimi təqdim edə bilmişik, müstəqil siyasət aparan ölkə kimi tanınırıq. Əlbəttə ki, bunun təməlində güclü siyasi iradə, xalq-iqtidar birliyi, bir çox başqa amillər dayanır. Onların arasında iqtisadi müstəqillik xüsusi yer tutur. Ona görə 4,5 milyard dollar həcmində artan valyuta ehtiyatlarımız hesab edirəm ki, 9 ayın ən uğurlu nəticələrindən biridir.
Doqquz ayda həm Bakıda, həm bölgələrdə yeni iş yerlərinin yaradılması prosesi uğurla gedib. Həmin dövrdə 226 min yeni iş yeri yaradılıbdır ki, onlardan 171 mini daimi iş yeridir. Bu da işsizliyin aşağı səviyyədə saxlanmasına imkan verir. Bu, daimi proses olmalıdır. Çünki bizim əhalimiz artır və belə olan halda biz daim yeni iş yerlərinin yaradılması haqqında düşünməliyik.
Əsas infrastruktur layihələri 9 ayda uğurla icra edilibdir. Yeddi yüz kilometrdən çox içməli su xətti çəkilib, qazlaşdırma ölkəmizdə 93 faiz səviyyəsindədir və bu proses davam edir. Bunlar özlüyündə çox gözəl göstəricidir. Elektrik enerjisi ilə təminat yaxşılaşır, yeni yarımstansiyalar tikilir, elektrik xətləri çəkilir. Meliorasiya məsələləri öz həllini tapır. İlin əvvəlində qarşıya məqsəd qoyulmuşdur ki, bu günə qədər suvarılmayan, yaxud da ki, suvarılması zəif olan 150 min hektar torpaqlarımızda bu il müasir suvarma sistemləri quraşdırılsın. Əminəm ki, biz bu rəqəmə ilin sonuna qədər çatacağıq. Mənə verilən məlumata görə, bu ilin əvvəlindən bəri 50 min hektardan çox torpaqda meliorativ tədbirlər görülmüşdür, suvarma suyu təmin edilmişdir. Qalan iki ay yarım ərzində bütün işlər başa çatmalıdır. İnfrastruktur layihələrimizin uğurlu icrası ümumi iqtisadi inkişafa, regionların inkişafına təkan verir. Əlbəttə ki, bu günə qədər həyata keçirə bilmədiyimiz infrastruktur layihələrini növbəti illərdə də biz tam icra etməliyik.
Sosial infrastrukturla bağlı siyasətimiz uğurla aparılır. Bu ilin əvvəlindən 100-ə yaxın məktəb tikilib, təmir edilib. Bu proses davam etdirilir. İyirmi yeddi tibb ocağı tikilib və təmir edilib. Digər sosial infrastruktur layihələri uğurla icra edilir.
Məcburi köçkünlərin problemləri daim diqqət mərkəzindədir. Bu il tarixi hadisə baş vermişdir. Cocuq Mərcanlı kəndi bərpa edilmişdir, indi orada yeni qəsəbə salınır, 50 evdən ibarət qəsəbənin açılışı olmuşdur, əlavə 100 evin tikintisi prosesi gedir. Məktəb, məscid tikilib, tibb mərkəzi tikilməkdədir. Orada iş yerləri ilə bağlı bir çox məsələlər öz həllini tapır. Cocuq Mərcanlı kəndinin yenidən qurulması, bərpası tarixi hadisədir.
Eyni zamanda, digər məsələlər, köçkünlərlə bağlı məsələlər də öz həllini tapır. Bakıda, Sumqayıtda, digər bölgələrdə tikinti işləri geniş vüsət almışdır. Bu il minlərlə ailə yeni evlərlə, mənzillərlə təmin olunacaq, bu proses gələn il də davam etdiriləcək. Hələ ki, ağır vəziyyətdə yaşayan köçkünlərimiz çoxdur. Dövlət əlindən gələni edir ki, bu məsələ tezliklə öz həllini tapsın. Bilirsiniz ki, 250 mindən çox məcburi köçkün dövlət tərəfindən evlərlə, mənzillərlə təmin edilmişdir.
Bu il idman sahəsində uğurlarımız kifayət qədər çoxdur. Onların arasında, əlbəttə ki, İslam Həmrəyliyi Oyunlarında qazandığımız uğurları qeyd etməliyəm. İslam Həmrəyliyi Oyunlarının Bakıda keçirilməsi əslində böyük uğurumuzdur və bu Oyunlar ən yüksək səviyyədə keçirilmişdir. Azərbaycan komandası bu Oyunların qalibi olmuşdur, birinci yerə layiq görülmüşdür. Bu, idmanın inkişafını bir daha göstərən çox ciddi amildir.
Bu il beynəlxalq arenada mövqelərimiz daha da möhkəmlənib. Bizim xarici əlaqələrimiz çoxşaxəlidir. Biz bütün ölkələrlə qarşılıqlı faydalı və bərabərhüquqlu münasibətlər qurmuşuq, buna nail olmuşuq. Bu gün Azərbaycan dünya miqyasında çox etibarlı tərəfdaş, ləyaqətli ölkə kimi tanınır. Xarici siyasətimiz də açıqdır, müstəqildir və bu da dünya birliyi tərəfindən böyük rəğbətlə qarşılanır.
Bu ilin doqquz ayında mənim xarici ölkələrə 14 səfərim olmuşdur. Hələ ilin qalan hissəsində də səfərlər nəzərdə tutulur. Bu səfərlərin hər biri ölkəmiz üçün faydalı olmuşdur. Azərbaycan öz mövqeyini birbaşa xarici tərəfdaşlara çatdırır. Rəsmi səfərlərdə və beynəlxalq tədbirlərdə etdiyim çıxışlar Azərbaycanın siyasətini əks etdirir, əldə etdiyimiz uğurları, eyni zamanda, Dağlıq Qarabağ problemini də bir daha dünya ictimaiyyətinə çatdırır. Ölkəmizə isə bu il ondan çox dövlət və hökumət başçısı gəlmişdir. İlin sonuna qədər yenə də səfərlər gözlənilir. Yəni, bizim beynəlxalq əlaqələrimiz çoxşaxəlidir. Xarici siyasətimiz milli maraqlarımızı təmin edir və beynəlxalq arenada Azərbaycan, bir daha demək istəyirəm ki, böyük hörmətə və çox müsbət reputasiyaya malik olan bir ölkədir.
Ermənistan-Azərbaycan, Dağlıq Qarabağ münaqişəsi ilə bağlı mövqeyimiz dəyişməz olaraq qalır. Bu mövqe dünyanın ən ali tribunalarından açıq bəyan edilmişdir. Dağlıq Qarabağ bizim tarixi, əzəli torpağımızdır, biz bu torpaqlara qayıtmalıyıq və qayıdacağıq. Ölkəmizin ərazi bütövlüyü danışıqların predmeti deyil və heç vaxt olmayacaq. Biz torpaqlarımızda ikinci erməni dövlətinin yaradılmasına heç vaxt imkan verməyəcəyik və ərazi bütövlüyümüzün bərpası bizim əsas vəzifəmizdir.
Bilirsiniz ki, son vaxtlar danışıqlarda heç bir irəliləyiş yoxdur. Ermənistan çalışırdı və hesab edirdi buna nail olacaq ki, danışıqlar pozulsun. Yəni, müxtəlif bəhanələrlə bizi ittiham etməklə çalışırdı ki, danışıqlar bərpa edilməsin və buna nail olmaq üçün bir neçə şərt qoymuşdu. Əlbəttə, mən bəribaşdan bəyan etmişdim ki, heç bir şərt qəbul edilməyəcək. Onlar bu şərtləri irəli sürərkən özlərini çox axmaq vəziyyətdə qoyurlar və məcbur olub bu siyasətdən əl çəkməli olacaqlar. Həyat və reallıq bir daha onu göstərir ki, həmişə olduğu kimi, bizim təhlilimiz və siyasətimiz tam reallığı əks etdirir.
Bu gün danışıqlar prosesi heç bir şərt qəbul olunmadan bərpa edilir. Ermənistan növbəti dəfə özünü dünya ictimaiyyəti qarşısında biabır etdi və danışıqların bərpası bizə edilən hər hansı bir minnət deyil. Onların isterik bəyanatları, başqa ölkələrə qorxu ilə dolu müraciətləri əslində açıq etirafdır ki, döyüşdə onların bizim qarşımızda duruş gətirməsi qeyri-mümkündür. Aprel hadisələri bunu göstərdi. Təmas xəttindəki vəziyyət onu göstərir ki, bu gün biz təmas xəttində hakim mövqelərə tam sahibik. Əlbəttə, Ermənistan daha çox maraqlı olmalıdır ki, danışıqlar bərpa edilsin. Çünki əks təqdirdə onları çox acı nəticələr gözləyir. Məsələ ilə məşğul olan vasitəçilər çalışırlar ki, danışıqlar prosesi bərpa edilsin. Biz də əlbəttə ki, bunu dəstəkləyirik. Ona görə bir daha demək istəyirəm ki, bu il də bu istiqamətdə real nəticə əldə olunmasa da Ermənistan növbəti dəfə özünü dünya ictimaiyyəti qarşısında aciz, gücsüz, asılı ölkə kimi təqdim etmişdir.
Bu il neft-qaz sektorunda çox əlamətdar hadisələr baş verib. Xüsusilə, neft sektorunda “Azəri-Çıraq-Günəşli” yatağının gələcəkdə işlənilməsi ilə bağlı yeni kontrakt imzalanmışdır. Kontraktın müddəti 2050-ci ilə qədər uzadıldı. Bu kontrakt bizim üçün daha da yaxşı şərtlərlə təmin edilmişdir. Baxmayaraq ki, “Əsrin kontraktı” da Azərbaycana çox böyük faydalar gətirdi. O vaxt üçün mümkün qədər ən gözəl şərtlər təmin edilmişdir. Ancaq indiki şərtlər bizim üçün daha əlverişlidir, daha da yaxşıdır. Bu şərtlərin əsas mahiyyəti ondan ibarətdir ki, Azərbaycanın iştirak payı 11 faizdən 25 faizə qaldırılır. Mənfəət neftinin 75 faizi Azərbaycan tərəfinə veriləcəkdir. Dövlət Neft Şirkəti yeni kontraktın podratçısı kimi iştirak edəcək və ölkəmizə xarici neft şirkətləri tərəfindən 3,6 milyard dollar bonus ödəniləcək. Bu, çox gözəl şərtlərdir və “Əsrin kontraktı”nın uzadılması, yeni kontraktın imzalanması tarixi hadisədir.
Digər nəhəng layihə “Cənub Qaz Dəhlizi” layihəsidir. Bu istiqamətdə də işlər yaxşı gedir. “Şahdəniz-2” layihəsinin icrası 96 faiz səviyyəsindədir. Cənubi Qafqaz kəməri, hansı ki, qazımızı Gürcüstana qədər çatdırır, 98 faiz səviyyəsində icra edilibdir. TANAP layihəsi 82 faiz, TAP layihəsi isə 53 faiz səviyyəsində icra edilibdir. Bu rəqəmlər əslində göstərir ki, kontraktın uğurlu icrası təmin edilir.
Digər vacib olan sahələrdə də yaxşı nəticələr var. Bakı-Tbilisi-Qars dəmir yolunun tikintisi demək olar ki, başa çatıb. Yaxın vaxtlarda bu yolun rəsmi açılışı nəzərdə tutulur. Bu da tarixi layihədir. Yəni, Azərbaycanın iştirak etdiyi və bir çox hallarda təşəbbüskarı olduğu layihələr qlobal xarakter daşıyır. Onların əsas məqsədi və mahiyyəti ondan ibarətdir ki, bu layihələr, bu kontraktlar ölkəmizi gücləndirir. Azərbaycanın qüdrəti, iqtisadi potensialı, siyasi çəkisi, regional müstəvidə rolu artır və bu kontraktlar bizə böyük iqtisadi mənfəət, səmərə verir. Təsəvvür etmək mümkün deyil ki, əgər “Əsrin kontraktı” imzalanmasa idi, biz indi hansı vəsaitlə bütün bu abadlıq-quruculuq işlərini görə bilərdik. Düzdür, bu gün əsas məqsədimiz qeyri-neft sektorunun inkişafıdır və biz əsas gücü bu istiqamətə yönəldirik. Ancaq onu da hamımız bilməliyik ki, əgər neft gəlirlərindən səmərəli şəkildə istifadə etməsəydik, Neft Fondunda böyük vəsaiti yığmasaydıq, infrastruktur layihələrinə və digər layihələrə yönəltməsəydik, əlbəttə, bizim indiki vəziyyətimiz kəskin şəkildə fərqlənə bilərdi.
Biz bütün bu işləri düşünülmüş şəkildə görmüşük, neftdən və qazdan gələn gəlirlər insan kapitalına yönəldilib, infrastruktur layihələrinin icrasına, özəl sektorun inkişafına istiqamətləndirilib. Eyni zamanda, bu layihələr ölkəmizin beynəlxalq arenadakı rolunu, çəkisini artırır. Bu gün bizim iştirakımız olmadan bu regionda heç bir layihə, hətta heç bir siyasi təşəbbüs reallaşa bilməz. Azərbaycan bu gün dünya miqyasında özünü güclü dövlət kimi təsdiqləyib, Əlbəttə ki, bu, bizim hamımızı çox sevindirir. Növbəti illərdə ölkəmizin qüdrəti daha da artacaq.
Bu il iqtisadi islahatlarla bağlı çox ciddi addımlar atılmışdır. Strateji yol xəritələrinin icrası təmin edilir. Düzdür, bəzi hallarda yubanmalara da yol verilir, ancaq bütövlükdə çox ciddi islahat olmuşdur. Sahibkarlığın inkişafı təmin edilir. İnvestisiya təşviqi mexanizmi tam işə düşmüşdür. Onu qeyd etməliyəm ki, 200-dən çox investisiya təşviqi sənədi verilmişdir. Bu layihə, bu istiqamət çərçivəsində ölkəmizə özəl sektor tərəfindən 1,7 milyard manat həcmində investisiya qoyuluşu təmin ediləcək. Yəni, görün, bir ciddi islahatın aparılması ilə biz 1,7 milyard manat özəl sektor sərmayəsini Azərbaycana cəlb etdik. Deməli, biz buna çoxdan keçməli idik. Biz əvvəlki dövrlərdə də investisiya təşviqi mexanizmi haqqında danışmışdıq. Burada müəyyən əngəllər, müxtəlif fikirlər olmuşdur. Ancaq həyat bunu göstərir ki, bu, nə qədər düzgün addım olmuşdur.
İxracın təşviqi mexanizmi işə düşüb. Mən ixracla bağlı bəzi rəqəmləri sonra səsləndirəcəyəm. Bu mexanizm də çox ciddi təsir göstərmişdir. Ona görə bu il Azərbaycan tarixində ciddi iqtisadi islahatlar ili kimi qalacaq. Bu gün bölgələrdə, böyük şəhərlərdə, Bakıda quruculuq, abadlıq işləri geniş vüsət almışdır. Sənaye istehsalı, kənd təsərrüfatının inkişafı, sənaye zonalarının yaradılması - bütün bunlar reallıqdır. Bizim siyasətimiz ictimaiyyət tərəfindən, sahibkarlar tərəfindən bəyənilir və dəstəklənir.
Əlbəttə ki, bizim iqtisadi sahədə uğurlarımızı göstərən, əks etdirən Davos Dünya İqtisadi Forumunun hesablamalarıdır. Azərbaycan bu il iki pillə irəliləyərək 37-ci yerdən 35-ci yerə qalxıb və öz reytinqini daha da yaxşılaşdırır. Beləliklə, 140 ölkə arasında keçirilmiş bu təhlil, ölkələrin rəqabətqabiliyyətliliyini əks etdirən bu hesabat göstərir ki, Azərbaycan dünya miqyasında iqtisadi cəhətdən 35 ən rəqabətqabiliyyətli ölkə sırasındadır. Bu, böyük uğurumuzdur, tarixi nailiyyətdir. Onu da qeyd etməliyəm ki, biz MDB məkanında liderliyi saxlayırıq, qoruyuruq. Bu, əslində bizim iqtisadi siyasətimizin uğurlarını dünyanın ən mötəbər iqtisadi forumu olan Davos Forumu tərəfindən qiymətləndirilməsi deməkdir.
Biz onsuz da bilirdik ki, düzgün yoldayıq. Bizim iqtisadi siyasətimiz real həyatda öz əksini tapır. Azərbaycanda mövcud olan ictimai-siyasi sabitlik, xalq-iqtidar birliyi iqtisadi sahədə də həm investisiyaların cəlb edilməsini, həm yerli investorların investisiyaları ölkəmizə həvəslə yatırmalarını təmin etmişdir. Həm xarici investorlar, həm də yerli sahibkarlar tərəfindən ölkəmizin gələcəyinə çox böyük inam var və bu inam əsaslıdır. Təsadüfi deyil ki, bu ilin doqquz ayında ölkə iqtisadiyyatına 8,3 milyard dollar sərmayə qoyulmuşdur. Onun böyük hissəsi xarici sərmayədir.
İlin sonuna qədər qalan işlər də görüləcək. Əminəm ki, gələn il daha da yaxşı iqtisadi göstəricilərimiz olacaqdır. Bu ilin göstəriciləri də çox müsbətdir. İlin doqquz ayının yekunları göstərir ki, istər beynəlxalq sahədə, istər daxili siyasətlə, iqtisadi siyasətlə bağlı bütün istiqamətlər üzrə çox gözəl nəticələr var. Bu, bir daha bizim düzgün yolda olmağımızı göstərir.
Sonra təhsil naziri Mikayıl Cabbarov, “Azəravtoyol” Açıq Səhmdar Cəmiyyətinin sədri Saleh Məmmədov, Bakı Nəqliyyat Agentliyinin baş direktoru Vüsal Kərimli məruzələrlə çıxış etdilər.
Azərbaycan Prezidenti iclasda yekun nitqi söylədi.





























A.M.
www.oxu.az
"
"İlham Əliyev: Ermənistan danışıqları pozmağa çalışsa da, buna nail ola bilmədi""Ermənistan-Azərbaycan, Dağlıq Qarabağ münaqişəsinin həllində Azərbaycanın mövqeyi dəyişməz olaraq qalır. Ərazi bütövlüyümüzün danışıqlar predmeti ola bilməz"".
Oxu.Az-ın məlumatına görə, bunu prezident İlham Əliyev Nazirlər Kabinetinin 2017-cı ilin doqquz ayının sosial-iqtisadi inkişafının yekunlarına və qarşıda duran vəzifələrə həsr olunmuş iclasda çıxışında deyib.
Dövlət başçısı qeyd edib ki, Azərbaycan öz torpaqlarında ikinci erməni dövlətinin yaradılmasına imkan verməyəcək.
Prezident onu da vurğulayıb ki, Ermənistan danışıqları pozmağa çalışsa da, buna nail ola bilməyib.
A.M.
www.oxu.az
"
"Lukaşenko: Azərbaycan üçün əlimizdən gələni etməyə hazırıq“Belarus Azərbaycanla hərbi-texniki əməkdaşlığı inkişaf etdirmək niyyətindədir və bu sahədə əməkdaşlıq beynəlxalq öhdəliklərə zidd deyil”.
Oxu.Az-ın APA-ya istinadən verdiyi məlumata görə, bu sözləri Belarus prezidenti Aleksandr Lukaşenko Azərbaycanın müdafiə naziri Zakir Həsənovla görüşdə deyib.
O bildirib ki, əlaqələr heç bir beynəlxalq razılaşmanı, BMT TŞ-nin heç bir qətnaməsini pozmur: “Biz suveren, müstəqil ölkələrik və zamanın ruhuna, ənənəvi qardaşlıq əlaqələrinə malik ölkələrimizin tələbinə uyğun əməkdaşlıq istiqamətlərini müəyyən etmək hüququna malikik. Minskdə ümumiyyətlə, Azərbaycanla bağlı heç bir narazılıq yoxdur. Biz Azərbaycan xalqına çox böyük hörmətlə yanaşırıq. Mən çox yaxşı xatırlayıram, Belarus xalqının çətin günlərində Azərbaycan prezidenti öz çiynini irəli verib. Biz bunları yaxşı xatırlayırıq və əgər Azərbaycan üçün edə biləcəyimiz bir şey varsa, bunu etməyə hazırıq. Biz istəyirik ki, sizin xalqının təhlükəsiz şəraitdə yaşasın və ölkəniz inkişaf etsin”.
A. Lukaşenkonun sözlərinə görə, Azərbaycan xalqının özünü sakit, təhlükəsiz və etibarlı hiss etməsi üçün müdafiə tədbirləri gücləndirilməlidir: “Biz bu baxımdan sizinlə işləyirik və bu işləri gələcəkdə də davam etdirəcəyik”.
Belarus prezidenti Azərbaycan prezidenti ilə tez bir zamanda görüşə ümid etdiyini də söyləyib.
A.M.
www.oxu.az
"
"Avropa Xarici İşlər Xidmətinin baş katibinin müavini Azərbaycana gəlibAvropa Xarici İşlər Xidmətinin baş katibinin müavini Jan-Kristof Bellard Azərbaycana gəlib.
Oxu.Az xəbər verir ki, iki günlük səfər çərçivəsində Jan-K.Bellard ölkə rəsmiləri ilə bir sıra görüş keçirəcək, o cümlədən onun Azərbaycan prezidenti İlham Əliyev və xarici işlər naziri Elmar Məmmədyarovla görüşü gözlənilir.
Görüşlər zamanı Azərbaycanla Avropa İttifaqı arasında əməkdaşlığın inkişaf perspektivləri, o cümlədən ""Şərq Tərəfdaşlığı"" proqramı müzakirə olunacaq.
Xatırladaq ki, növbəti ""Şərq Tərəfdaşlığı"" sammiti noyabrın 24-də, Brüsseldə keçiriləcək.
N.H.
www.oxu.az
"
"AŞPA payız sessiyasına başlayırBu gün Avropa Şurası Parlament Assambleyasının (AŞPA) payız sessiyası başlayır.
Oxu.Az-ın məlumatına görə, Milli Məclisin (MM) Beynəlxalq münasibətlər və parlamentlərarası əlaqələr komitəsinin sədri Səməd Seyidovun başçılığı ilə MM-in AŞPA-dakı nümayəndə heyətinin üzvləri də sessiyada iştirak edəcəklər.
Sessiya 5 gün davam edəcək.
Öncə təşkilati məsələlərə baxılacaq. AŞPA-nın yeni prezidenti seçiləcək.
Bundan başqa, AŞPA-nın plenar iclaslarında Büro və Daimi komitənin inkişafına dair məruzə təqdim olunacaq. Albaniyada parlament seçkilərinin nəticəsi müzakirə ediləcək. “İqtisadi Əməkdaşlıq və İnkişaf Təşkilatının 2016-2017-ci illərdəki fəaliyyəti”, “Azərbaycanda demokratik təsisatların fəaliyyəti”, “Azərbaycanın Avropa Şurasına sədrliyi dövründə insan haqlarına hörmət sahəsində atılan addımlar”, “Gənclər korrupsiya əleyhinə” mövzularında  məruzələr dinləniləcək və müzakirələr aparılacaq. İclaslarda Çexiya və Ukraynanın prezidentləri, AŞ Nazirlər Komitəsinin sədri çıxış edəcəklər.
Sessiyada ""İŞİD tərəfindən həyata keçirilmiş insanlıq əleyhinə cinayətlərin, yaxud mümkün soyqırımlarının təhqiqatı və cəzalandırılması” məsələsi də müzakirə olunacaq.
Qeyd edək ki, AŞPA-nın prezidenti Pedro Aqramunt oktyabrın 6-da istefa verib.
N.H.
www.oxu.az
"
"Elmar Məmmədyarov GUAM-ın XİN rəhbərlərin görüşündə çıxış edib – FOTOOktyabrın 8-də Tbilisidə GUAM-ın yaranmasının XX ildönümü ilə əlaqədar təşkilata üzv ölkələrin xarici işlər nazirlərinin geniş formatda görüşü keçirilib.
Oxu.Az Report-a istinadan xəbər verir ki, toplantıda GUAM ilə digər beynəlxalq təşkilatlar arasında əməkdaşlıq məsələləri də diqqət mərkəzində olub.
Görüşdə, əsasən, təşkilatın yaranmasından ötən 20 il ərzində görülən işlər, qarşıda duran vəzifələr, strateji planlar, perspektivlər, regional təhlükəsizlik, dövlətlərin ərazi bütövlüyü, regional münaqişələr, eləcə də regionda həyata keçirilən irimiqyaslı enerji və infrastruktur layihələri, GUAM daxilində əməkdaşlığın möhkəmləndirilməsi məsələləri müzakirə olunub.
Gürcüstan Baş nazirinin müavini, xarici işlər naziri Mixeil Canelidze tədbiri açaraq iştirakçıları salamlayıb, GUAM-ın 20 illik fəaliyyətindən danışıb. Təşkilata üzv ölkələrin iqtisadi inkişafında, beynəlxalq nüfuzunun möhkəmlənməsində GUAM-ın rolunu xüsusi qeyd edib. Nazir, regional təhlükəsizlik, eləcə də Xəzər və Qara dəniz hövzələrində təhlükəsizlik və iqtisadi əməkdaşlıq məsələlərindən bəhs edib, irimiqyaslı enerji və infrastruktur layihələrinin region və Avropa ölkələri üçün mühüm əhəmiyyət kəsb etdiyini vurğulayıb.
Azərbaycanın xarici işlər naziri Elmar Məmmədyarov GUAM-ın yaranmasının XX ildönümü ilə bağlı keçirilən tədbirdə çıxış edib.
E.Məmmədyarov çıxışında GUAM-ın üzv ölkələrin əməkdaşlığı üçün vacib platformaya çevrildiyini vurğulayıb. Bildirib ki, GUAM təşkilatı üzv ölkələrin ərazisində münaqişələrin həlli məsələsində səylərin birləşdirilməsi üçün vacib rol oynayır.
GUAM-ın nüfuzunun gündən-günə artdığını deyən nazir bu məsələdə əməkdaşlığın effektiv olacağını bildirib. Qeyd edib ki, üzv dövlətlər əlaqələri gücləndirmək üçün ilk növbədə müstəqillik və suverenliyini möhkəmləndirməlidir, məruz qaldığı işğal faktından qurtulmalıdır.
GUAM-a üzv olan dörd ölkə demək olar ki, oxşar problemlərdən əziyyət çəkir. Bunun üçün də əməkdaşlıq daha da gücləndirilməlidir. Bütün bunlar GUAM-a üzv ölkələrin inkişafına və əhalisinin firavan həyatının təmin olunmasına gətirib çıxaracaq.
Azərbaycanın XİN rəhbəri regionda həyata keçirilən irimiqyaslı layihələr, xüsusən də Avropa ilə Asiyanı birləşdirən qədim İpək yolu, bu layihənin bir hissəsi olan Bakı-Tbilisi-Qars dəmir yolunun iqtisadi əlaqələrimizin sektorlar üzrə inkişafında mühüm rol oynadığını xüsusi qeyd edib. Humanitar, mədəni, turizm və idman sahələrində əlaqələrin inkişafı üçün geniş imkanların olduğunu vurğulayan E.Məmmədyarov digər ölkələri də bu sahələrdə birgə əməkdaşlığa dəvət edib.
Sonra Ukrayna və Moldovanın xarici işlər nazirləri, GUAM-ın Baş katibi Altay Əfəndiyev çıxış edib, GUAM-ın fəaliyyət prinsipləri və perspektivləri ilə bağlı fikirlərini bölüşüblər.
Bildirilib ki, GUAM regional təşkilat olaraq siyasi platformaya malikdir və bu təşkilat çərçivəsində üzv ölkələr bir çox məsələlərdə, xüsusilə də digər ölkələri tərəfindən üzv ölkələrin ərazilərinin işğal olunması faktı ilə bağlı vahid mövqedən çıxış etməlidirlər.
Görüşdə, müşahidəçi qismində ABŞ, Yaponiya, Vişeqrad qrupu, Baltik Assambleyasının nümayəndələri, habelə, Tbilisidə akkreditə olunmuş bəzi ölkələrin səfirliklərinin əməkdaşları iştirak ediblər.
Sonda fəaliyyət planı və əməkdaşlığın genişləndirilməsinə dair sənədlər imzalanıb.
nazirlər mətbuat nümayəndələrinin suallarını cavablandırıblar.








www.oxu.az
"
"Elmar Məmmədyarov Gürcüstana getdiAzərbaycanın xarici işlər naziri Elmar Məmmədyarov oktyabrın 8-də Gürcüstana səfərə gedib.
Oxu.Az xəbər verir ki, səfərin məqsədi GUAM-ın 20 illik yubileyi ilə əlaqədar keçiriləcək tədbirlərdə iştirak etməkdir.
Səfər çərçivəsində Elmar Məmmədyarovun Gürcüstanın Baş naziri və digər dövlət və hökumət nümayəndələri ilə görüşləri nəzərdə tutulur.
A.M.
www.oxu.az
 
"
"Ərdoğan Əliyevə zəng etdiTürkiyə və Azərbaycan prezidentləri Rəcəb Tayyib Ərdoğan və İlham Əliyev arasında telefon söhbəti olub.
Oxu.Az Report-a istinadən xəbər verir ki, Prezident mənbələrindən əldə olunan məlumata görə, liderlər söhbət zamanı Türkiyə-Azərbaycan münasibətləri ilə yanaşı, regional məsələləri də müzakirə ediblər.
Tərəflər Prezident Ərdoğanın oktyabrın sonunda Azərbaycana edəcəyi səfərə də toxunulub.
E.Ə.
www.oxu.az
"
"Elmar Məmmədyarov Gürcüstana işgüzar səfər edəcəkXarici işlər naziri Elmar Məmmədyarov oktyabrın 8-də Tiflis şəhərində keçiriləcək GUAM-ın təsis edilməsinin 20 illiyinə həsr olunan GUAM ölkələrinin Xarixi İşlər Nazirləri Şurasının iclasında iştirak etmək üçün Gürcüstana işgüzar səfər edəcək.
Xarici İşlər Nazirliyindən Oxu.Az-a bildirilib ki, GUAM ölkələrinin Xarixi İşlər Nazirləri Şurasının iclasında Nazir Elmar Məmmədyarovun çıxışı və ikitərəfli görüşləri nəzərdə tutulub.
S.B.
www.oxu.az
"
"Minsk qrupu regiona səfərin yekununa dair bəyanat yaydıATƏT-in Minsk qrupunun həmsədrləri İqor Popov (Rusiya), Endryu Şofer (ABŞ) və Stefan Viskonti (Fransa) regiona səfərinin yekunlarına dair bəyanat yayıblar.
Oxu.Az-ın Report-a istinadən məlumatına görə, bəyanatda qeyd olunub ki, bu səfərin məqsədi Azərbaycan və Ermənistan prezidentlərinin qarşıdakı görüşünə hazırlıq və onun gündəliyinin hazırlanması olub.
“Hər iki prezident münaqişənin sülh yolu ilə həllinə nail olmaq üçün danışıqları bərpa etməyə hazır olduqlarını təsdiq ediblər. Tərəflər prezidentlərin qarşıdakı görüşü barədə yaxın gələcəkdə məlumat verəcəklər”, - vasitəçilərin bəyanatında deyilir.
Xatırladaq ki, ATƏT-in Minsk qrupunun həmsədrləri oktyabrın 6-da Yerevanda, 7-də isə Bakıda görüşlər keçiriblər.
S.B.
www.oxu.az
"
"Milli Məclisin deputatları AŞPA-nın payız sessiyasına qatılacaqMilli Məclisin AŞPA-dakı nümayəndə heyətinin üzvləri Beynəlxalq münasibətlər və parlamentlərarası əlaqələr komitəsinin sədri Səməd Seyidovun başçılığı ilə qurumun payız sessiyasında iştirak etmək üçün oktyabrın 8-dən Fransanın Strasburq şəhərində səfərdə olacaqlar.
Parlamentdən Oxu.Az-a verilən məlumata görə, nümayəndə heyətinə Mədəniyyət komitəsinin sədri Rafael Hüseynov, deputatlar Vüsal Hüseynov, Sevinc Fətəliyeva, Qənirə Paşayeva, Sabir Hacıyev, Rövşən Rzayev və Sahibə Qafarova daxildirlər.
Sessiya 5 gün davam edəcək. Öncə təşkilati məsələlərə baxılacaq. Milli Məclisin deputatı, AŞPA-nın Miqrasiya, qaçqınlar və məcburi köçkünlər üzrə komitəsinin sədri Sahibə Qafarova qurumun Büro iclaslarına qatılacaq. AŞPA-nın plenar iclaslarında Büro və Daimi komitənin inkişafına dair məruzə təqdim olunacaq. Albaniyada parlament seçkilərinin nəticəsi müzakirə ediləcək. “İqtisadi Əməkdaşlıq və İnkişaf Təşkilatının 2016-2017-ci illərdəki fəaliyyəti”, “Azərbaycanda demokratik təsisatların fəaliyyəti”, “Azərbaycanın Avropa Şurasına sədrliyi dövründə insan haqlarına hörmət sahəsində atılan addımlar”, “Gənclər korrupsiya əleyhinə” mövzularında  məruzələr dinləniləcək və müzakirələr aparılacaq. İclaslarda Çexiya və Ukraynanın prezidentləri, AŞ Nazirlər Komitəsinin sədri çıxış edəcəklər.
Sessiyada “İŞİD tərəfindən həyata keçirilmiş insanlıq əleyhinə cinayətlərin, yaxud mümkün soyqırımlarının təhqiqatı və cəzalandırılması” məsələsi diqqət mərkəzində olacaq.
Milli Məclisin deputatları müzakirələrdə fəal iştirak edəcək, baxılan məsələlərə ölkəmizin maraqları mövqeyindən münasibət bildirəcəklər.
Səfər oktyabrın 15-də başa çatacaq.
S.B.
www.oxu.az
"
"İlham Əliyev Putinə zəng edibBu gün Azərbaycan Respublikasının Prezidenti İlham Əliyev Rusiya Federasiyasının Prezidenti Vladimir Putinə telefonla zəng edib.
Oxu.Az-ın xəbərinə görə, bu barədə Azərbaycan Prezidentinin Mətbuat Xidməti məlumat yayıb.
Dövlət başçısı Vladimir Putini ad günü münasibətilə səmimi qəlbdən təbrik edib, ona Rusiya xalqının firavanlığı naminə ali dövləti fəaliyyətində yeni-yeni uğurlar, möhkəm cansağlığı arzulayıb.
Rusiya Federasiyasının Prezidenti Vladimir Putin göstərilən diqqətə və təbrikə görə minnətdarlığını bildirib.
Dövlət başçıları Azərbaycan ilə Rusiya arasında strateji tərəfdaşlıq prinsiplərinə əsaslanan dostluq münasibətlərinin bundan sonra da bütün sahələrdə uğurla inkişaf edəcəyinə əminliklərini ifadə edib, əməkdaşlığımızın perspektivləri ətrafında fikir mübadiləsi aparıblar.
S.B.
www.oxu.az
"
"İlham Əliyev Endrü Şeferlə görüşdüAzərbaycan Respublikasının prezidenti İlham Əliyev oktyabrın 7-də ATƏT-in Minsk qrupunun ABŞ-dan olan yeni həmsədri Endrü Şeferi qəbul edib.
Oxu.Az xəbər verir ki, bu barədə Azərbaycan prezidentinin mətbuat xidməti məlumat yayıb.
N.H.
www.oxu.az
"
"İlham Əliyev həmsədrləri qəbul etdiBu gün Azərbaycan Respublikasının prezidenti İlham Əliyev ATƏT-in Minsk qrupunun həmsədrləri Stefan Viskontin, İqor Popov, Endrü Şefer və ATƏT-in fəaliyyətdə olan sədrinin xüsusi nümayəndəsi Anji Kaspşiki qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.
N.H.
www.oxu.az
"
"Həmsədrlər Bakıya gəldilərATƏT-in Minsk qrupu həmsədrləri Bakıda səfərdədir.
Oxu.Az APA-ya istinadən xəbər verir ki, səfər ötən gecə başlayıb.
Onların bu gün Azərbaycan prezidenti İlham Əliyev və xarici işlər naziri Elmar Məmmədyarovla görüşü gözlənilir. Axşam saatlarında həmsədrlərin region səfəri başa çatacaq.
 
Qeyd edək ki, həmsədrlər ötən gün Ermənistana səfər ediblər. Bir gün əvvəl isə ATƏT-in Minsk qrupunun amerikalı sədri Endryu Şofer “Dağlıq Qarabağ”da olub.
 
N.H.
www.oxu.az
"
"Mehriban Əliyeva moda sərgisinin açılışında – FOTOOktyabrın 6-da Heydər Əliyev Mərkəzində Aleksandr Vasilyev Fondunun təqdimatında 1960-cı illərin geyim və bəzək əşyalarından ibarət “Modernizm və moda” sərgisinin açılış mərasimi olub.
Oxu.Az-ın məlumatına görə, Azərbaycan Respublikasının Birinci vitse-prezidenti Mehriban Əliyeva sərginin açılış mərasimində iştirak edib.
Heydər Əliyev Mərkəzinin direktoru Anar Ələkbərov mərasimdə çıxış edərək Mərkəzin artıq beynəlxalq sərgilərin keçirildiyi məkana çevrildiyini qeyd edərək deyib: “Biz artıq bir neçə dəfə Heydər Əliyev Fondunun dəstəyi ilə moda mövzusuna müraciət etmişik. Mərkəzdə italyan modelyer Renato Balestranın Azərbaycan ornamentlərindən ibarət moda şousu keçirilib. Eyni zamanda, 2015-ci ildə Monako Şahzadəsi Qreys Kellinin zinət əşyaları, şəxsi geyim nümunələri, ilk dəfə Azərbaycanda təqdim olunan avtomobil kolleksiyası “Qreys Kelli: şahzadə və stil ikonası” sərgisində nümayiş etdirilib”.
Anar Ələkbərov diqqətə çatdırıb ki, 2017-ci il Heydər Əliyev Mərkəzi üçün çox əhəmiyyətli bir ildir. 2012-ci ildə Azərbaycan Respublikası Prezidentinin iştirakı ilə Heydər Əliyev Mərkəzinin açılışı olub və qonaqlarımızn sayı günbəgün artır. Bu illər ərzində Heydər Əliyev Mərkəzinə artıq bir milyondan çox ziyarətçi gəlib. Bu da onu deməyə əsas verir ki, Mərkəzin seçdiyi mövzular, təqdim etdiyi sərgilər həm şəhərin qonaqları, həm də sakinlər tərəfindən yüksək qiymətləndirilir.
Anar Ələkbərov bu cür sərgilərin təşkilində, ümumiyyətlə, Heydər Əliyev Mərkəzinin fəaliyyətində və burada keçirilən tədbirlərə göstərilən dəstəyə görə Azərbaycanın Birinci vitse-prezidenti, Heydər Əliyev Fondunun prezidenti Mehriban Əliyevaya dərin minnətdarlığını bildirib.
“Modernizm və moda” sərgisi haqqında danısan Mərkəzin direktoru qeyd edib ki, sərgi yeddi ay ərzində hazırlanıb. A.Ələkbərov sərgidə təqdim olunan kolleksiyanın rəhbəri Aleksandr Vasilyevə və sərginin kuratoru Kirill Qasilinə, eləcə də sərginin təşkilində əməyi olan hər kəsə təşəkkür edib.
Açılış mərasimində çıxış edən Aleksandr Vasilyev Bakıya səfərinin böyük xoşbəxtlik olduğunu vurğulayaraq deyib: “Günəşli gündür, çox gözəl kampaniyadır, dost simalar görürəm. Bütün bunlar uğurdan xəbər verir. Mən, ilk növbədə, Heydər Əliyev Mərkəzinə kolleksiyamı nümayiş etdirməyə imkan yaratdığı üçün təşəkkür edirəm. Bugünkü sərginin mövzusu onunla şərtlənib ki, biz sizinlə nadir memarlıq nümunəsi olan binadayıq. Böyük memar tərəfindən layihələndirilmiş bu bina hələ 2014-cü ildə dünyanın ən gözəl binası kimi qəbul edilib. Bu nadir məkanda olmaq, işləmək, sərgi təqdim etmək bizim üçün şərəfdir.
Bu sərginin ekspozisiyası 40 il ərzində toplanıb. Biz müxtəlif ölkələrə, o cümlədən Avstraliyaya, Yaponiyaya, Çinə, Türkiyəyə, Fransaya, İtaliyaya, İsveçrəyə, Litvaya, Latviyaya, Estoniyaya, Rusiyaya, Cənubi Amerika ölkələrinə və digər ölkələrə bu sərgi ilə bağlı səyahət etmişik. Kurator Kirill Qasilin bu sərginin təşkilinə böyük vaxt sərf edib. Mən bu sərginin təşkilinə görə böyük imkan yaradıldığı üçün Heydər Əliyev Fonduna təşəkkür edirəm. Bizim digər sərgilər də təşkil etmək planımız var. Altı aydan sonra sizə daha maraqlı bir sərgi göstərməyi planlaşdırırıq. Bu, hələ ki, sirdir. Çünki siz hələ bu sərgidən zövq alacaqsınız. Sərgidə görəcəkləriniz, ola bilsin ki, sizin gözləntinizi də ötüb keçəcək. Bu, həmin möhtəşəm dövrün ən yaxşı modalarıdır. “Chanel”, “Dior”, “Balmain”, “Yves Saint Laurent”, “Balenciaga”, “Nina Ricci”, “Cardin”, “Couregge”, “Laroche”, “Cassini”, “Valentino” kimi yüksək modanın qəhrəmanlarının müxtəlif, ən yüksək keyfiyyətli modelləri təqdim edilir. Bunlar o dövrün ulduzlarına məxsus idi. Həmçinin sərgidə çoxsaylı aksesuarlar, çantalar, şlyapalar, bijuteriyalar və s. yer alıb. Düşünürəm ki, bunlar sizdə dərin təəssürat oyadacaq”.
Aleksandr Vasilyev diqqətə çatdırıb ki, bu, həm də maarifləndirici sərgidir. Bu sərgi Azərbaycanın dizaynerlərini, rəssamlarını, rejissorlarını, aktyorlarını, yazıçılarını, bir sözlə, o illərin ruhuna nüfuz etmək istəyən hər kəsi məlumatlandıracaq. Axı moda həm də tətbiqi sənətin bir hissəsidir. Bu, təkcə kommersiya deyil, həm də yüksək mədəniyyətdir. O deyib: “Bu cür sərgi o şəhərdə olmalıdır ki, həmin yerdə modaya səmimi münasibət bəslənilir. Biz istəyirik ki, Azərbaycanda bu estetika duyumu həmişə ən yüksəkdə olsun və siz böyük mədəniyyətin, böyük estetikanın və böyük gözəlliyin, o cümlədən memarlıq gözəlliyinin, təbiətin gözəlliyinin, mətbəxin gözəlliyinin paytaxtında yaşamağınızla qürur duyasınız. Mən sərginin təşkilində göstərilən dəstəyə görə Azərbaycanın Birinci Vitse-prezidenti, birinci xanım Mehriban Əliyevaya minnətdarlığımı bildirirəm”.
Möhtəşəm arxitekturaya, harmonik atmosferə, parlaq yaranma tarixinə sahib olan bina statusunda Heydər Əliyev Mərkəzinə “Stil meyarı” nominasiyasında “Aleksandr Vasilyev zanbaqları” mükafatı təqdim olunub. Aleksandr Vasilyev tərəfindən təqdim edilən mükafat keramikadan hazırlanmış “Zanbaq” əsərindən ibarətdir.
Anar Ələkbərov isə Mərkəzin adından qonağa XIX əsrin sonları - XX əsrin əvvəllərinə aid Azərbaycan milli qadın geyimini təqdim edib.
Sonra qonaqlar sərginin təqdim edildiyi dördüncü mərtəbəyə qalxıblar.
Azərbaycanın Birinci vitse-prezidenti Mehriban Əliyeva və Aleksandr Vasilyev sərginin açılışını bildirən rəmzi lenti kəsiblər.
Heydər Əliyev Fondunun dəstəyi ilə təşkil edilən bu sərgi Bakıda ilk dəfə nümayiş olunur. Ekspozisiyada Aleksandr Vasilyev Fondunun nadir kolleksiyasından XX əsrin 60-cı illərinə aid 100 geyim nümunəsi və 350 aksesuar təqdim edilir.
1960-cı illər ötən əsrin ən inqilabi onilliklərindən hesab edilir. Bu dövrün gözlənilməz inqilabiliyi cəmiyyətlərdə və bununla birgə dəb dünyasında da dəyişikliklər yaratdı. İlk kosmonavt Yuri Qaqarinin 1961-ci ildə, birinci qadın kosmonavt Valentina Tereşkovanın 1963-cü ildə kosmosa uçuşu dəb aləmində yeni iz qoydu və Paris modelyerləri kosmik mövzuya müraciət etdilər. Ayaqqabı formaları, baş geyimlərində və digər aksesuarlarda da əksini tapan kosmik dəb erası 1969-cu ildə amerikalıların Aya ilk enişi ilə sona çatdı. Heydər Əliyev Mərkəzindəki sərgidə bu futuristik ideyaları özündə əks etdirən kifayət qədər paltar, ayaqqabı və baş geyimləri təqdim olunur.
Ekspozisiyada, həmçinin kino ulduzları Meri Pikford, Qloriya Svenson, Lesli Karon və Loren Bekol, prima-balerina Maya Plisetskayanın şəxsi qarderobundan geyimlər nümayiş etdirilir. Sərgi indiyədək Sidney, İstanbul, Sankt-Peterburq, Moskva, Riqa və Dauqavpilsdə təqdim olunub. Lakin belə böyük həcmdə ilk dəfə Bakıda sərgilənir.
Aleksandr Vasilyev kolleksiyaçı, moda tarixçisi, interyer dekorasiyaçısı, teatr rəssamı, dəb sahəsində bir sıra məqalə və kitabların müəllifi, sənətşünas, televiziya proqramlarının aparıcısıdır. Onun 40 ilə yaxındır ki, topladığı kolleksiyada XVII əsrdən müasir dövrədək müddəti əhatə edən 50 min eksponat var. Müxtəlif ölkələrdən əldə olunan eksponatlar arasında öz dövrlərinin ən yaxşı atelyelərində hazırlanan yüksək dəb şedevrləri yer alıb.
Vilnüsdə yaradılmış Aleksandr Vasilyev Fondu Litva və digər ölkələrdə dəb mədəniyyəti və tarixinin təbliğinə yönəlmiş təhsil, kostyum, aksesuar, rəsm, qrafika, foto, dekorativ tətbiqi sənət əsərləri və çap olunmuş nəşrlərdən ibarət kolleksiyanın qorunması, genişləndirilməsi, ictimaiyyətə təqdim olunması istiqamətində fəaliyyət göstərir.
Heydər Əliyev Mərkəzində təşkil olunan sərgi 2018-ci il aprelin 5-dək davam edəcək.




























































































S.B.
www.oxu.az
"
"Zakir Həsənov Belarusa yollanırAzərbaycan Respublikasının Müdafiə naziri general-polkovnik Zakir Həsənov Belarus Respublikasının Müdafiə naziri general-leytenant Andrey Ravkovun dəvəti ilə oktyabrın 8-də Minsk şəhərinə yola düşəcək.
Bu barədə Oxu.Az-a Müdafiə Nazirliyinin mətbuat xidmətindən məlumat verilib.
Rəsmi səfər çərçivəsində Belarusun hərbi-siyasi rəhbərliyi və digər dövlət strukturlarının rəhbərləri ilə görüşlərin keçirilməsi, hərbi sənaye kompleksinə daxil olan müəssisələrin ziyarət olunması nəzərdə tutulub.
Görüşlərdə hərbi, hərbi-texniki və hərbi təhsil sahələrində ikitərəfli əməkdaşlığın inkişaf perspektivləri və genişləndirilməsi, təhlükəsizlik və qarşılıqlı maraq doğuran digər məsələlər müzakirə ediləcək.
S.B.
www.oxu.az
"
"Səfir: Məqsəd İtaliya şirkətlərini bura cəlb etməkdirAzərbaycan  və İtaliya arasında əməkdaşlıq hər sahədə mükəmməl şəkildə davam edir"".
 
Oxu.Az APA-ya istinadən xəbər verir ki, bunu İtaliyanın Azərbaycana yeni təyin olunmuş səfiri Auqusto Massarini deyib.
O bildirib ki, İtaliya Azərbaycanı dost ölkə hesab edir: ""Energetika sahəsi üzrə sıx əlaqələrimiz var və çalışacağıq ki, iki ölkə arasındakı əməkdaşlığı daha da gücləndirək. Hər iki dövlətin də məqsədi energetika sahəsi başda olmaqla digər sahələrdə əlaqələri genişləndirmək və italyan şirkətlərini bura cəlb etməkdir"".
L.Ə.
www.oxu.az 
"
"Həmsədrlər Sarkisyanla Azərbaycan və Ermənistan prezidentlərinin görüşünü müzakirə ediblərErmənistanda səfərdə olan ATƏT-in Minsk qrupu həmsədrləri və ATƏT-in fəaliyyətdə olan sədrinin şəxsi nümayəndəsi Anjey Kaspşik Ermənistan prezidenti Serj Sarkisyanla görüşüb.
Oxu.Az-ın APA-ya istinadən xəbərinə görə, bu barədə Ermənistan prezidentinin mətbuat xidməti məlumat yayıb.
Görüşdə tərəflər Dağlıq Qarabağ münaqişəsinin sülh yolu ilə həlli prosesinin irəli aparılması, o cümlədən Azərbaycan və Ermənistan prezidentlərinin görüşünün təşkili imkanlarını müzakirə edib, münaqişə zonasındakı vəziyyətə toxunublar.
Görüşdə münaqişənin sülh yolu ilə həlli istiqamətində götürülmüş öhdəliklərin yerinə yetirilməsinin vacibliyi vurğulanıb.
N.O.
www.oxu.az
"
"Həmsədrlər Ermənistanın XİN rəhbəri ilə görüşüblərATƏT-in Minsk qrupunun həmsədrləri Endrü Şefer,  İqor Popov, Stefan Viskonti və ATƏT-in fəaliyyətdə olan sədrinin şəxsi nümayəndəsi Anjey Kaspşikin bu gün Ermənistanın xarici işlər naziri Edvard Nalbandyanla görüşü baş tutub.
Bu barədə Oxu.Az  Aysor.am-a istinadən xəbər verir.
Görüşdə tərəflər Azərbaycan və Ermənistan prezidentlərinin görüşünün təşkilini müzakirə ediblər. Həmçinin, münaqişə zonasındakı vəziyyət, problemin sülh yolu ilə nizamlanmasına dair səylər müzakirə olunub.
N.O.
www.oxu.az
"
"AŞPA prezidenti istefa verdiAvropa Şurası Parlament Assambleyasının (AŞPA) prezidenti Pedro Aqramunt istefa verib.
Oxu.Az-ın APA-ya istinadən məlumatına görə, bu barədə o, özünün “Twitter” səhifəsində yazıb.
“Bu gün şəxsi səbəblərdən AŞPA-ya sədrlik etməmək qərarı verdim”,- deyə P. Aqramunt bildirib. 
N.O.
www.oxu.az
"
"Türkiyə XİN: Qarabağa səfər edən siyasətçilərimiz barəsində müvafiq addımlar atılacaq“Azərbaycanın icazəsi olmadan Qarabağa səfər edən türkiyəli siyasətçilər barəsində Türkiyə müvafiq addımlar atacaq”.
Oxu.Az-ın məlumatına görə, bunu Report-un Türkiyə bürosuna açıqlamasında bu ölkənin xarici işlər nazirinin müavini Əhmət Yıldız deyib.
“Bu hadisə baş verəndə, mən xarici ölkədə idim. Baş verənlər haqqında məlumat aldım. Təbii ki, diqqət etmək lazımdır. Azərbaycanın həssaslığı bizim həsaslığımızdır. Xüsusilə Qarabağda Azərbaycan torpaqlarının işğalının davam etdiyi müddətdə bu kimi işlər əsla yolverilməzdir. Bu şəxslərlə bağlı lazımi addımlar atılıb və atılacaq”.
N.O.
www.oxu.az
"
"Prezidentin köməkçisi: Türk serialları dilimizi sıxışdırırdı""Azərbaycanda Türkiyə seriallarının verilməsi bir neçə il əvvəl dayandırılıb. Türkiyə serialları dilimizi sıxışdırırdı. Bizim dilimiz üçün əsas təhlükə nədir? Bəzi dairələr kampaniyaya başlamışdı ki, Azərbaycanda Türkiyə türkcəsinə qadağa qoyulub. Ancaq bir məqamı nəzərə salmaq lazımdır. Ukrayna dili üçün türk dili təhlükə deyil, rus dili təhlükədir. Türkiyə də Azərbaycana qardaş, müttəfiq dövlətdir. Ancaq qazaxın qazax, özbəkin özbək dili varsa, niyə Azərbaycan dili yaşamasın? Niyə bu dili məhv etməliyik?""
Oxu.Az-ın APA-ya istinadən məlumatına görə, bunu ""Azərbaycan ədəbi dilinin qorunmasında və inkişafında KİV-in rolu"" mövzusunda konfransda yekun nitqlə çıxış edən Azərbaycan prezidentinin İctimai-siyasi məsələlər üzrə köməkçisi Əli Həsənov deyib.
Ə. Həsənov bildirib ki, Türkiyə bu məsələdə Azərbaycanı anlayışla qarşılayıb: ""Türkiyə bu məsələdə bizi başa düşdü. Türkiyə telekanalları Azərbaycanda indi də yayımlanır, kim istəyir, baxsın. Hər birimiz Azərbaycan dilini qorumalıyıq"".
N.O.
www.oxu.az
"
"Məşhur model: Tramp mənə sevgili olmağı təklif etdi – FOTO52 yaşlı amerikalı aktrisa Bruk Şilds verilişlərdən birində ABŞ prezidenti Donald Tramp barəsində qalmaqallı açıqlama verib.
Oxu.Az xarici KİV-ə istinadən xəbər verir ki, o, 1990-cı illərdə D.Trampın ona sevgilisi olmaq barədə etdiyi təklifdən danışıb.
“Film çəkilişində idim. Donald ikinci həyat yoldaşından boşandıqdan sonra mənə zəng etdi və dedi ki, biz birlikdə olmalıyıq, çünki sən ABŞ-ın ən sevimli ulduzu, mən isə ən zəngin adamıyam. İnsanlar bu münasibətə həsəd aparacaqlar”.
B.Şilds sevgilisinin olduğunu və bu təklifi rədd etdiyini bildirib.











 A.S.
www.oxu.az
"
"Lavrov Xəzərin statusu ilə bağlı danışıqları şərh etdiMoskva Xəzərin hüquqi statusu ilə bağlı Konvensiyaya hazırlıq prosesinin tezliklə finiş xəttinə çatacağına ümid edir.
Oxu.Az-ın APA-ya istinadən verdiyi məlumata görə, bunu Rusiyanın xarici işlər naziri Sergey Lavrov qazaxıstanlı həmkarı ilə keçirdiyi danışıqların yekununda deyib.
O qeyd edib ki, Qazaxıstan Xəzərin hüquqi statusu ilə bağlı 5-ci sammitə ev sahibliyi etməyə hazırlaşır: “Biz ümid edirik ki, 5 ölkə başçısının razılaşdığı kimi, sammit gələn il baş tutacaq. Biz bu gün Konvensiya üzrə hazırlıq prosesini müzakirə etdik”.
N.O.
www.oxu.az
"
"Prezidentdən media ilə bağlı xüsusi tapşırıqBu gün Milli Televiziya və Radio Şurasının (MTRŞ) təşkilatçılığı ilə “Azərbaycan ədəbi dilinin qorunmasında və inkişafında KİV-in rolu” mövzusunda konfrans başlayıb.
Oxu.Az APA-ya istinadla xəbər verir ki, konfransı açan MTRŞ sədri Nuşirəvan Məhərrəmli bu tədbirin hər kəs üçün mənəvi məsuliyyət məsələsi olan Ana dili ilə bağlı olduğunu söyləyib.
Konfransda çıxış edən Azərbaycan prezidentinin İctimai-siyasi məsələlər üzrə köməkçisi Əli Həsənov prezident İlham Əliyevin dövlət dilinin qorunması və inkişafı ilə bağlı fəaliyyətinə toxunub, dövlət başçısının bu istiqamətdə mühüm addımlar atdığı vurğulayıb. Ə. Həsənov Heydər Əliyevin də Azərbaycan dilinin qorunması və inkişafında misilsiz xidmətlərini qeyd edib: ""Azərbaycan dili dövlətimizin əsas atributlarından biri olmaqla yanaşı, azərbaycançılıq ideologiyasının da mühüm elementi, onun dual funksiya daşıyan siyasi və sosial-mədəni dayağıdır. Dövlət dili respublikamızda bərqərar olmuş milli həmrəyliklə cəmiyyətimiz üçün xarakterik olan multikulturalizmin vəhdətini təmin etməyə, yəni azərbaycançılıq məfkurəsinin əsas məqsədlərindən birinə çatmağa imkan verir. Məhz bu amillər bizdən dövlət dilinin istifadəsinə və inkişafına daim həssaslıqla yanaşmağı tələb edir"".
Ə. Həsənov qeyd edib ki, Azərbaycan dili hazırkı səviyyəsinə çatana qədər müxtəlif tarixi mərhələlərdən keçib: ""Lakin hesab edirəm ki, ümummilli lider Heydər Əliyevin Azərbaycana rəhbərlik etdiyi dövrlər xüsusilə əlamətdar olub. Bircə onu qeyd etmək kifayətdir ki, onun prinsipial mövqeyi sayəsində Moskvanın etirazlarına baxmayaraq, Azərbaycan SSR-nin 1978-ci il Konstitusiyasında Azərbaycan dili dövlət dili kimi təsbit edildi. Həmin dövrdə Azərbaycan dilində mətbuatın, mədəniyyətin, elm və təhsilin inkişafı üçün böyük işlər görülüb, dövlət dilinin ictimai-siyasi və mədəni mövqeyinin yüksəlməsinə nail olunub. Müstəqil Azərbaycan dövlətinin dil siyasətinin müəyyənləşməsi də ulu öndərin adı ilə bağlıdır. 1995-ci ildə qəbul edilən Konstitusiyada Azərbaycan dili milli dövlətçiliyimizin əsas institutlarından biri olaraq təsbit edilib"".
Ə. Həsənov Heydər Əliyevin 2001-ci ilin iyununda ""Dövlət dilinin tətbiqi işinin təkmilləşdirilməsi haqqında"" fərman imzaladığını, 2001-ci il avqustun 1-dən latın qrafikalı Azərbaycan əlifbasına keçilməsinin qərara alındığını, Heydər Əliyevin həmin il avqustun 9-da imzaladığı digər fərmanla isə avqustun 1-nin Azərbaycan Əlifbası və Azərbaycan Dili Günü elan edildiyini diqqətə çatdırıb.
Prezidentin köməkçisi qeyd edib ki, növbəti mühüm addım 2002-ci ilin sentyabrında “Azərbaycan Respublikasında dövlət dili haqqında” qanunun qüvvəyə minməsi olub.
""Ümummilli lider Heydər Əliyevin həyata keçirdiyi dil siyasətini bu gün prezident İlham Əliyev ardıcıl davam etdirir. Cənab prezident 2015-ci ilin noyabrında Milli Elmlər Akademiyasının 70 illiyi ilə bağlı keçirilən toplantıdakı nitqində dövlət dilinin kənar təsirlərdən qorunması və saflığının təmin olunmasının vacibliyini vurğulamış, lüzumsuz yerə dilimizdə yad kəlmələrin işlədilməsinin əleyhinə olduğunu bildirib. Prezidenti dövlət dilinin tətbiq dairəsinin genişləndirilməsi üçün geniş tədbirlər həyata keçirir. Onun 2004-cü il yanvarın 12-də imzaladığı ""Azərbaycan dilində latın qrafikası ilə kütləvi nəşrlərin həyata keçirilməsi haqqında"", 2004-cü il yanvarın 14-də ""Azərbaycan Milli Ensiklopediyasının nəşri haqqında"", eləcə də, 2007-ci il 30 dekabrda ""Dünya ədəbiyyatının görkəmli nümayəndələrinin Azərbaycan dilində nəşri nəzərdə tutulan əsərlərinin siyahısının təsdiq edilməsi haqqında"" sərəncamları bu istiqamətdə əhəmiyyətli rol oynayıb"", - deyə o bildirib.
Ə. Həsənov əlavə edib ki, müasir dövrdə geniş vüsət alan qloballaşma prosesi dövlət dilinin istifadə sahəsindən də yan keçməyib: ""Təəssüf ki, biz tez-tez kütləvi informasiya vasitələrində, o cümlədən elektron KİV-də dövlət dilinin norma və prinsiplərinə uyğun olmayan söz və ifadələrin işlədilməsinin şahidi oluruq. Bu amilləri nəzərə alaraq, prezident İlham Əliyev 2012-ci ilin mayında ""Azərbaycan dilinin qloballaşma şəraitində zamanın tələbinə uyğun istifadəsi və ölkədə dilçiliyin inkişafına dair Dövlət Proqramı haqqında"" sərəncam imzalayıb. Sərəncamda bu gün dilimizin müxtəlif səviyyələrdə, xüsusilə KİV-də işlənməsində fonetik, sintaktik və semantik normalardan ciddi yayınmaların olduğu vurğulanır. Göstərilir ki, dövlət dilinin bütün imkanlarından hər zaman lazımınca istifadə edilmir, yerli-yersiz yad ünsürlər dilimizə gətirilir. Aidiyyəti qurumlar bu təsirlərə qarşı ciddi mübarizə aparmır. Mətbuat orqanlarında geniş yayılmış ədəbi dil normalarından yayınmalar əksər halda təhlil olunub konkret nəticələr ümumiləşdirilmir, filmlərin dublyajında və xarici dillərdən edilən bədii və elmi tərcümələrdə nöqsanlar müşahidə olunur, küçə və meydanlardakı reklamlarda adi qrammatik qaydalar gözlənilmir. Azərbaycan dilinin internet sahəsində tətbiqinə diqqətin artırılmasının vacibliyi və s. məsələlər sərəncamda xüsusi qeyd olunur.
Təəssüf ki, hələ 2012-ci ildə imzalanmış prezident sərəncamında sadalanan həmin nöqsanlar bu gün də aradan tam qaldırılmayıb. Ona görə də cənab prezident dövlət dilinin KİV-də istifadəsi sahəsində mövcud problemlərin bir daha müzakirə edilib vəziyyətdən çıxış yollarının axtarılması və müvafiq təkliflərin hazırlanması məqsədilə bugünkü toplantının keçirilməsi barədə tapşırıq verib. Azərbaycan reallığında ictimai fikrə təsir imkanları baxımından televiziya və radio digər kütləvi informasiya vasitələrindən yüksəkdə dayanır. Televiziya və radio hər evə, ailəyə daxil olaraq insanların gündəlik həyatının adi normasına çevrilib. Teleradio dövlət dilinin qorunub saxlanması, inkişafı və zənginləşməsi üçün böyük imkanlara malikdir. Biz bu imkanlardan səmərəli istifadə edərək müstəqil dövlətçiliyimizin milli-mənəvi dayaqlarından biri, cəmiyyətdə səfərbəredici vasitə kimi mühüm rol oynayan dövlət dilinin mövqeyinin daha da möhkəmləndirilməsi üçün zəruri tədbirlər görməliyik"".
Tədbir davam edir. 
E.Ə.
www.oxu.az
"
"Birinci xanımla söhbət: Prezidentlə təndir çörəyi yeməyiniz ləzzət elədi - VİDEOXəbər verdiyimiz kimi, Azərbaycanın Birinci vitse-prezidenti Mehriban Əliyeva oktyabrın 5-də Abşeron rayonunun Masazır qəsəbəsində məcburi köçkünlər üçün salınan şəhərcikdə yeni inşa olunan üç binada mənzillərin təqdim edilməsi mərasimində iştirak edib.
Oxu.Az xəbər verir ki, daha sonra Mehriban Əliyeva Laçın rayonundan olan məcburi köçkün İnnaf Nəcəfovanın mənzilində olub.
Mehriban Əliyeva: Salam. Xoş gördük.
İnnaf Nəcəfova: Xoş gəlmisiniz. Buyurun, Mehriban xanım.
Mehriban Əliyeva: Siz hansı binadan köçmüsünüz?
İnnaf Nəcəfova: Biz “Şəfəq” sanatoriyasından köçmüşük. Müvəqqəti olaraq orada məskunlaşmışdıq.
Mehriban Əliyeva: Hansı rayondansınız?
İnnaf Nəcəfova:  Laçın rayonundan. Orada çox ailə var. Yetmişə yaxın ailə laçınlıdır. Orada məskunlaşmışdıq. Vəziyyət haqqında danışmaq çətindir. Çox çətin idi.
Mehriban Əliyeva: Çox yaxşı bilirəm. Amma indi çox şadam ki, nəhayət, belə gözəl şəraitdə ailənizlə, uşaqlarınızla yaşayacaqsınız.
İnnaf Nəcəfova: Çox gözəldir. Sizin sayənizdə. Bu gün mənim həyatımın ən möcüzəli günüdür. Mən demişdim ki, hansı zaman mən mənzillə təmin olunsam, həmin günü doğum günüm elan edəcəyəm. Ona görə ki, mənə elə gəlir bu gün ikinci dəfə dünyaya gəlirəm. Sizin sayənizdə Mehriban xanım, hörmətli Prezidentimizin sayəsində.
Mehriban Əliyeva: Çox sağ olun.
İnnaf Nəcəfova: Yəni, mən qaçqın düşəndən sonra beş il Ağcabədi rayonunda işləmişəm. O zaman qazmalarda, çadır şəhərciklərində yaşayan insanları görmüşəm. Əziyyət çəkən o qədər insan görmüşəm ki, bu gün mənim üçün, doğrudan da, möcüzədir. Bütün bunlar Ulu Öndərimizin, müdrik prezidentimizin, Sizin sayənizdə olub. Ona görə də mən elə bilirəm ki, gözəl bir yuxudayam. Yəni, o müharibənin içindən çıxmış adam yatır, səhəri gözəl bir yuxu ilə açır, elə bir vəziyyətdəyəm. Çox minnətdaram dövlətimə, hökumətimə, hörmətli Prezidentimə.
Hörmətli Prezidentim dünya səviyyəsində tanınır. O gün BMT-nin Baş Assambleyasındakı çıxışına çox fəxarətlə, qürur hissi ilə qulaq asdım. Hətta ayağa qalxıb, Prezidentin çıxışını televizorun qarşısında dinləyirdim. Sizin Leyla xanımla bərabər orada, Prezidentin yanında olmağınız özü də böyük fəxarətdir. Sizin dünya səviyyəli görüşlərinizin, yardımlarınızın, məscidlərdə, kitabxanalarda, muzeylərdə, həm dövlətimizin daxilində, həm də xaricdə olan işlərinizin hamısını izləyirəm. Bunlar mənə bir insan kimi, bir vətəndaş kimi zövq verir. Bu, Azərbaycanını sevən, xalqını sevən Prezidentimin və Sizin sayənizdə mümkün olmuşdur.
Mən rayonlara tez-tez gedirəm. Hər dəfə gedəndə rayonlarda, yollarda gözəl yeniliklər görürəm. Bütün bu yeniliklərin, bu layihələrin, gözəlliklərin hamısının müəllifi hörmətli Prezidentim və Sizsiniz. Buna görə də bütün respublikanı gözəlləşdirdiyinizə, həyatımızı gözəlləşdirdiyinizə görə Sizə çox minnətdarıq. Bütün məcburi köçkünlər adından Sizə dönə-dönə təşəkkür edirəm. Cocuq Mərcanlının açılışı olanda mən çox sevinirdim. Möcüzədir, hər şey. Bir neçə ayın içərisində gözəl bir qəsəbə yaratmaq, 50 ev, sonra 100 ev tikmək, bu, asan məsələ deyil. Bu, dövlətin qüdrətindən, Prezidentin gözəl siyasətindən, xalqa yaxın olmaqdan, onun içərisində olmaqdan irəli gəlir.
Siz Şamaxıda olarkən, təndir çörəyi yeməyiniz bilirsiniz mənə nə qədər ləzzət elədi.
Mehriban Əliyeva: Mənə də çox ləzzət elədi. Sağ olun.
İnnaf Nəcəfova: Mehriban xanım, inanın o elə gözəl mənzərə idi ki, onu sözlə təsvir etmək çox çətindir. Mən elə bilirəm ki, sözlər mənə azlıq edir, mən sevincimi, minnətdarlığımı, elə bilirəm, çox az şəkildə ifadə edirəm.
Mehriban Əliyeva: Çox sağ olun. Mən çox minnətdaram. Mən də sizə söyləmək istəyirəm ki, düz deyirsiniz, cənab Prezidentin bütün fəaliyyəti Azərbaycanın inkişafına həsr olunub. Onun üçün bu dünyada Azərbaycanın maraqlarından, Azərbaycan xalqının yaxşı yaşamasından üstün heç bir şey yoxdur. Amma bizim güc mənbəyimiz sizlərsiniz. Siz indi Şamaxıya səfərimizi yada saldınız. Belə səfərlərdə həm insanlarla ünsiyyətdə olursan, həm də o abadlığı, yeni yolları, yeni qəsəbələri, abadlaşmış turizm infrastrukturunu görürsən və başa düşürsən ki, bizim çox gözəl xalqımız var, çox bacarıqlı, istedadlı insanlarımız var. Siz öz taleyinizi danışdınız. Doğrudan da, o dəhşətli hadisələrin iştirakçısı, o dəhşətli günlərin şahidi olmağınıza, sonra 20 ildən çox çətin şəraitdə, köçkün vəziyyətində, qəzalı binada yaşamağınıza, öz doğma torpağınıza, öz evinizə gedə bilməməyinizə baxmayaraq, siz ruhdan düşməmisiniz, işləmisiniz, çalışmısınız, ölkənin inkişafına töhfənizi vermisiniz, övladlar, nəvələr, nəticələr böyütmüsünüz. Bu, adamın ürəyində çox böyük hörmət və məhəbbət doğurur. Mən də sizə öz dərin hörmətimi və məhəbbətimi çatdırıram. İnanın ki, bu gün siz nə qədər sevinirsinizsə, mən də o qədər sevinirəm. Çünki görürəm ki, uzun illərdir, doğrudan da, əzab-əziyyət çəkən insanların yaşayış şəraiti bu gün yaxşılaşır. Yeni mərhələ başlayır. Bunu görəndə daha artıq qüvvə ilə çalışmaq istəyirəm ki, problemlər olmasın, onlar aradan qaldırılsın. Əminəm ki, biz buna nail olacağıq. Çətin vəziyyətdə yaşayan bütün qaçqın və məcburi köçkün ailələri ardıcıl olaraq belə gözəl, yeni mənzillərə, yeni evlərə köçürüləcəklər. Əlbəttə ki, ən böyük arzumuz Qarabağ torpağına qayıtmaqdır. Mən bir daha deyirəm, Allahın köməyi, cənab Prezidentin müdrik siyasəti və insanların dəstəyi ilə buna da nail olacağıq.
İnnaf Nəcəfova: İnşallah. Mən arzu edirəm ki, belə bir təntənəni, belə bir gözəl günü hörmətli Prezidentim, dəyərli Baş Komandanım və Sizinlə birlikdə Laçında qeyd edək. Allah Sizlərə uzun ömür versin. Bu yolda çəkdiyiniz əziyyətin bəhrəsi həmişə gözəl olsun, Sizi də, xalqı da sevindirsin. Sizə və ailənizə ən səmimi duyğularımla təşəkkürümü, minnətdarlığımı bildirirəm. Allah hörmətli Prezidentimin canını sağ eləsin. Analarımız demişkən, hər yerdə sözü keçərli, ötkəm, qılıncdan iti olsun. Azərbaycan qadınını hər yerdə gözəl təmsil edirsiniz. Mehriban xanım, Siz Azərbaycan qadınını dünya çapında tanıtmısınız. Bu, çox ağır bir yükdür, Siz bu yükü öz zərif çiyinlərinizdə gəzdirirsiniz. Bax buna görə də Sizə ayrıca minnətdarlığım var. Arzu edirəm ki, hörmətli Prezidentim və Birinci vitse-prezident olaraq Siz Azərbaycanın gələcəyi üçün nə qədər çalışırsınızsa, Allah bu yolda Sizə çəkdiyiniz yolların genişliyi, işıqlılığı qədər ömür, səbr, dəyanət versin. Bir daha hörmətli Prezidentimə, Sizə və ailə üzvlərinizə minnətdarlığımı bildirirəm.
Mehriban Əliyeva: Çox sağ olun. Prezidentin də böyük salamlarını və təbriklərini sizə çatdırıram. Qoy, həyatınız nurla dolsun, xoşbəxt olsun. Çox sağ olun.

N.O.
www.oxu.az
"
"Rusiya Dövlət Dumasının sədri Azərbaycana səfər edəcək""Azərbaycanla Rusiya arasındakı parlamentlərarası əlaqələr dərinləşir"".
Oxu.Az-ın məlumatına əsasən, bunu Report-un Rusiya bürosuna Rusiya Dövlət Dumasının MDB, Avrasiyaya inteqrasiya və həmvətənlərlə iş üzrə Komitəsinin sədri Leonid Kalaşnikov deyib.
Onun sözlərinə görə, dekabrda Rusiya parlament üzvlərinin Bakıya iki dəfə səfər edəcəyi gözlənilir.
""Əvvəlcə MDB Dövlət Duması Komitəsinin Milli Məclisin Beynəlxalq Əlaqələr Komitəsi ilə birgə iclasını keçirəcəyik. Bundan bir həftə sonra Dövlət Dumasının sədri Vyaçeslav Volodin Bakıya səfər edəcək"", - L.Kalaşnikov bildirib.
O, həmçinin hazırda hər iki səfərin dəqiq tarixlərinin razılaşdırılması üzrə işlərin getdiyini söyləyib.
N.O.
www.oxu.az
"
"Masazırda məcburi köçkünlərə yeni mənzillər verilib – FOTOAzərbaycanın birinci vitse-prezidenti Mehriban Əliyeva Abşeron rayonunun Masazır qəsəbəsində məcburi köçkünlər üçün salınan şəhərcikdə yeni inşa olunan üç binada mənzillərin təqdim edilməsi mərasimində iştirak edib.
Oxu.Az-ın xəbərinə görə, baş nazirin müavini, Qaçqınların və Məcburi Köçkünlərin İşləri üzrə Dövlət Komitəsinin sədri Əli Həsənov görülən işlər barədə birinci vitse-prezidentə bildirib ki, bu binalar “Qəzalı vəziyyətdə olan binalarda məskunlaşmış məcburi köçkün ailələrinin yeni mənzillərlə təmin olunması” layihəsi çərçivəsində tikilib. Müasir səviyyədə təmir edilən mənzillərin hamısı zəruri avadanlıqla, həmçinin qaz, su və elektrik enerjisi ilə təmin olunub. Binaların həyətində geniş abadlıq-quruculuq işləri aparılıb, yaşıllıq zolaqları salınıb.
Mərasimdə çıxış edən birinci vitse-prezident Mehriban Əliyeva, 20 ildən artıq davam edən Ermənistan-Azərbaycan, Dağlıq Qarabağ münaqişəsinin Azərbaycanın ən ağır problemi, xalqın ən böyük ağrısı olduğunu bildirib. Münaqişə nəticəsində soydaşlarımızın qaçqın və məcburi köçkün həyatı yaşamağa məcbur olduğunu deyən Azərbaycanın birinci vitse-prezidenti, dövlət başçısı İlham Əliyevin istər ikitərəfli görüşlərdə, istərsə də beynəlxalq təşkilatlarda etdiyi çıxışlarda bu münaqişə barədə məlumat verdiyini vurğulayıb. Bu məsələyə dünyada olan ikili standartlar barədə danışan birinci vitse-prezident qeyd etdi ki, insan hüquqları təşkilatları 1 milyondan çox qaçqın və məcburi köçkünün haqlarının pozulması ilə bağlı məsələnin həllində səylər göstərmir.
Mehriban Əliyeva dövlətin bu illər ərzində qaçqın və məcburi köçkünlərin yaşayış şəraitinin yaxşılaşdırılması ilə bağlı mühüm işlər gördüyünü, onların yeni mənzillərə köçürüldüyünü, iş yerləri ilə təmin olunduqlarını qeyd edib: “İndiki mərhələdə uyğunlaşdırılmış binalarda, ilk növbədə isə qəzalı vəziyyətdə olan evlərdə yaşayan bu cür insanların mənzil məsələlərinin həlli diqqət mərkəzindədir və gələcəkdə də bu istiqamətdə addımlar atılacaq”.
“Azərbaycan qüdrətli və müstəqil dövlətdir. İnkişaf təkcə Bakıda deyil, ölkəmizin hər yerində təmin olunub”, - deyən birinci vitse-prezident son illərdə ölkəmizdə turizmin inkişafı ilə bağlı görülən işlərdən, regionlarda həyata keçirilən sosial layihələrdən, idman sahəsində əldə edilən uğurlardan, birinci Avropa Oyunlarının və İslam Həmrəyliyi Oyunlarının yüksək səviyyədə keçirilməsindən də danışıb. Mehriban Əliyevaqeyd edib ki, prezident İlham Əliyev üçün Azərbaycanın və xalqın maraqları hər şeydən üstündür.
Mehriban Əliyeva Azərbaycanın bu gün inkişaf və tərəqqi yolu ilə getdiyini vurğulayıb.
Sonra Azərbaycanın birinci vitse-prezidenti binalardakı mənzillərdə yaradılan şəraitlə tanış olub. 





















































S.B.
www.oxu.az
"
"Birinci vitse-prezident: Məktəb illəri silinməz iz qoyur – FOTOBu gün Beynəlxalq Müəllimlər Günündə Azərbaycan Respublikasının Birinci vitse-prezidenti Mehriban Əliyeva Bakının Sabunçu rayonunun Ramana qəsəbəsində Qubadlı rayon Xanlıq kənd ümumi orta məktəbi üçün istifadəyə verilən yeni binada yaradılan şəraitlə tanış olub.
Qubadlı Rayon İcra Hakimiyyətinin başçısı Malik İsaqov məktəbin binasında yaradılan şərait barədə Mehriban xanım Əliyevaya məlumat verdi.
Qeyd edildi ki, bu təhsil müəssisəsi 2017-2018-ci tədris ilində istifadəyə verilib. Təhsil ocağı 2000-ci ildən vaqonlarda fəaliyyət göstərirdi. Məktəbin binasının inşasına bu il başlanılıb və dörd ay ərzində tikilib istifadəyə verilib. 196 şagird yerlik məktəb Qubadlıdan olan məcburi köçkün ailələrinin və ətraf ərazidə yaşayan sakinlərin övladları üçün nəzərdə tutulub.
Mehriban xanım Əliyeva məktəbdə təhsil alan birinci sinif şagirdləri ilə söhbət etdi, onların dərsləri ilə maraqlandı. Uşaqlar məktəbdə tədris üçün bütün şəraitin mövcud olduğunu söylədilər və yaxşı oxuyacaqlarına söz verdilər. Ən müasir avadanlıqla təchiz edilən binada tədrisin yüksək keyfiyyətlə təşkili üçün hər cür şərait yaradılıb. Məktəbdə şagirdlər birinci sinifdən doqquzuncu sinfə qədər təhsil alırlar. Kabinetlərin və laboratoriyaların hamısı lazımi avadanlıq və dərs ləvazimatları ilə təmin edilib.
İnformatika otağında şagirdlərin kompüter bacarıqları ilə maraqlanan Azərbaycanın Birinci vitse-prezidenti onlara uğurlar arzuladı.
Birinci vitse-prezident Mehriban Əliyeva yüksək balla ali məktəblərə daxil olan Qubadlı rayonunun şagirdlərinin fotolarından ibarət stendə baxdı.
Təhsil müəssisəsində son 10 ildə bu rayondan olan məcburi köçkünlər üçün tikilmiş yeni məktəb binalarını əks etdirən fotostend də qoyulub.
Azərbaycanın Birinci vitse-prezidenti dövlətimizin başçısı İlham Əliyevin Qubadlı rayonundan olan idmançılarla görüşünə həsr edilən fotostendlə də tanış oldu.
Mehriban xanım Əliyeva Qubadlıdan olan idmançıların məşqini izlədi.
Məktəbin kollektivi ilə görüşən Mehriban Əliyeva tədris ocağının yeni binasının istifadəyə verilməsi və Beynəlxalq Müəllimlər Günü münasibətilə təbriklərini çatdırdı.
“Məktəb illəri hər bir insanın həyatında silinməz iz qoyur. Sizin peşəniz olduqca vacibdir”, - deyən Birinci vitse-prezident təhsil müəssisəsinin kollektivinə fəaliyyətlərində uğurlar arzuladı.












































S.B.
www.oxu.az
"
"Mehriban Əliyeva məcburi köçkünlər üçün inşa edilən bina ilə tanış olub – FOTOAzərbaycanın Birinci vitse-prezidenti xanım Mehriban Əliyeva bu gün Bakının Sabunçu rayonunun Ramana qəsəbəsində məcburi köçkün ailələri üçün inşa edilən yeni bina ilə tanış olub.
Oxu.Az-ın məlumatına görə, baş nazirin müavini, Qaçqınların və Məcburi Köçkünlərin İşləri üzrə Dövlət Komitəsinin sədri Əli Həsənov bina barədə Birinci vitse-prezident Mehriban Əliyevaya məlumat verdi.
Bildirildi ki, bu bina “Qəzalı vəziyyətdə olan binalarda məskunlaşmış məcburi köçkün ailələrinin yeni mənzillərlə təmin olunması” layihəsi çərçivəsində inşa edilib. Tikinti işlərinə bu ilin mart ayında başlanılıb. Beşmərtəbəli binada beş birotaqlı, iyirmi ikiotaqlı, iyirmi üçotaqlı və beş dördotaqlı mənzil var.
Prezident İlham Əliyevin Azərbaycanın ərazi bütövlüyünün təmin olunması istiqamətində həyata keçirdiyi tədbirlər, qaçqınların və məcburi köçkünlərin həyat şəraitinin yaxşılaşdırılması üçün görülən işlər bu kateqoriyadan olan soydaşlarımızın hər zaman diqqət və qayğı ilə əhatə edildiyini göstərir. Qaçqınların və məcburi köçkünlərin müvəqqəti yaşayış yerlərindən və çadırlardan müasir tələblər səviyyəsində inşa edilən qəsəbələrə köçürülməsi dövlətin bu kateqoriyadan olan insanlara göstərdiyi diqqətin təzahürüdür.
Qaçqınların və məcburi köçkünlərin maddi rifahının yaxşılaşdırılması üçün dövlət proqramları qəbul edilib, sosial müavinətlərin artırılması istiqamətində önəmli tədbirlər görülüb. Bu istiqamətdə atılan mühüm addımlardan biri də martın 9-da Birinci vitse-prezident Mehriban Əliyevanın sədrliyi ilə Bakı və Sumqayıt şəhərlərinin yataqxanalarında müvəqqəti məskunlaşmış qaçqın və məcburi köçkün ailələrinin köçürülməsinə həsr edilən müşavirənin keçirilməsi olub. Mehriban xanım Əliyeva müşavirədə çıxışı zamanı vurğulayıb ki, görülən işlərlə yanaşı, hələ də ağır vəziyyətdə, qəzalı və yararsız binalarda kifayət qədər çox məcburi köçkün ailəsi yaşayır və bu istiqamətdə işlərin sürətləndirilməsi üçün əlavə və təxirəsalınmaz addımlar atılmalıdır. 
Birinci vitse-prezident bildirib ki, Bakı və Sumqayıt şəhərlərində yararsız, qəzalı binalarda yaşayan bütün köçkün ailələri tezliklə yeni mənzillərə köçürülməlidir. Müşavirədən sonra bu istiqamətdə atılan addımlar sürətləndirildi. May ayında Birinci vitse-prezident Mehriban Əliyeva Qaradağ rayonunda məcburi köçkünlər üçün yeni müasir yaşayış kompleksinin təməlqoyma, iyun ayında isə “Qəzalı vəziyyətdə olan binalarda məskunlaşmış məcburi köçkün ailələrinin yeni mənzillərlə təmin olunması” layihəsinin icrası çərçivəsində Abşeron rayonunun Masazır qəsəbəsində yeni mənzillərin verilməsi mərasimində iştirak edib.
Ramana qəsəbəsindəki binada yaradılan şəraitdən məmnunluğunu ifadə edən Mehriban xanım Əliyevaya məlumat verildi ki, buraya Xətai rayonunda və Sarıqaya yaşayış massivində qəzalı vəziyyətdə olan binalarda məskunlaşmış 50 məcburi köçkün ailəsi köçürüləcək.


























S.B.
www.oxu.az
"
"Azərbaycanın Türkiyədə yeni səfiri təyin olunubXəzər Zafir oğlu İbrahim Azərbaycan Respublikasının Türkiyə Respublikasında fövqəladə və səlahiyyətli səfiri təyin edilib.
Oxu.Az-ın xəbərinə görə, prezident İlham Əliyev bu barədə sərəncam imzalayıb.
A.S.
www.oxu.az
"
"İlham Əliyev Lahıc qəsəbəsinin qazlaşdırılması ilə bağlı sərəncam imzaladıPrezident İlham Əliyev İsmayıllı rayonunun Lahıc qəsəbəsinin qazlaşdırılması ilə bağlı tədbirlər haqqında sərəncam imzalayıb.
Oxu.Az-ın xəbərinə görə, sərəncamda deyilir ki, Azərbaycan Respublikasının Dövlət Neft Şirkəti İsmayıllı rayonunun Lahıc qəsəbəsinin qazlaşdırılmasını təmin etsin.
Bu sərəncam imzalandığı gündən qüvvəyə minir.
A.S.
www.oxu.az
"
"Prezident Şamaxı ilə İsmayıllını birləşdirən yolun tikintisinə vəsait ayırdıPrezident İlham Əliyev “Şamaxı rayonunun Dəmirçi kəndini İsmayıllı rayonunun Lahıc qəsəbəsi ilə birləşdirən Dəmirçi-Lahıc avtomobil yolunun tikintisi ilə bağlı tədbirlər haqqında” sərəncam imzalayıb.
Oxu.Az xəbər verir ki, sərəncamla Şamaxı rayonunun Dəmirçi kəndini İsmayıllı rayonunun Lahıc qəsəbəsi ilə birləşdirən, ümumi uzunluğu 22 kilometr olan Dəmirçi-Lahıc avtomobil yolunun tikintisi məqsədi ilə Azərbaycanın 2017-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan “Azəravtoyol” Açıq Səhmdar Cəmiyyətinə ilkin olaraq 3 milyon manat ayrılıb.
Maliyyə Nazirliyinə bu sərəncamda göstərilən məbləğdə maliyyələşməni təmin etmək; İqtisadiyyat Nazirliyinə Azərbaycan Respublikasının 2018-ci il dövlət büdcəsi layihəsində dövlət əsaslı vəsait qoyuluşu xərclərinin bölgüsündə bu sərəncamda göstərilən avtomobil yolunun tikintisinin başa çatdırılması üçün zəruri olan maliyyə vəsaitini nəzərdə tutmaq; Nazirlər Kabinetinə bu sərəncamdan irəli gələn məsələləri həll etmək tapşırılıb.
A.S.
www.oxu.az
"
"Ermənistan KİV-i çexiyalı diplomatın Azərbaycanla bağlı sözlərini təhrif edibErmənistan mətbuatı bu ölkədə səfərdə olan Çexiya Parlamenti Senatının sədri Milan Steçin keçirdiyi mətbuat konfransında Çexiyadan Azərbaycana silah satışı ilə əlaqədar məsələyə münasibət bildirərkən guya Çexiyanın təhlükəli ölkələrə silah satmadığını söylədiyi barədə məlumat yayıb.
Ermənistan mətbuatının yazdığına görə, guya M. Steç Azərbaycanı nəzərdə tutaraq ""Çexiya belə təhlükəli ölkələrə qarşı olan embarqonu dəstəkləyir"" ifadəsini işlədib.
Oxu.Az xəbər verir ki, APA-nın diplomatik kanallar vasitəsilə Çexiya Parlamenti ilə dəqiqləşdirməsi nəticəsində M. Steçin fikrilərinin təhrif olunduğu məlum olub.
Çexiya Parlamentindən bildirilib ki, M. Steç bu mövzuda təxribatçı sualların qarşısını almaq üçün mətbuat konfransının əvvəlində bildirib ki, Çexiya embarqo rejiminə hörmət edərək Azərbaycana silah ixrac etməyib və böhran (münaqişə) regionlarına silah ixrac etmir.
Çexiya Parlamentindən təqdim olunan, Milan Steçin çex dilində səsləndirilən açıqlamasının mətnində onun tərəfindən Azərbaycanın ünvanına təhlükəli ölkə ifadəsinin işlədilmədiyi aydın olur.
Qeyd edək ki, M. Steçin mətbuat konfransının işıqlandıran Rusiya mətbuatında da onun adından Azərbaycanın haqqında təhlükəli ölkə ifadəsi əksini tapmayıb.
Xatırladaq ki, sentyabrın 18-dən Azərbaycanda keçirilən Azərbaycan və Türkiyə Hərbi Hava Qüvvələrinin iştirakı ilə “TurAz Qartalı - 2017” birgə taktiki-uçuş təlimləri ilə bağlı yayılan videoda Çexiya istehsalı “Dana” özüyeriyən artilleriya qurğuları və RM-70 yaylım atəşi reaktiv sistemlərinin göründüyü iddia edilir.
N.O.
www.oxu.az
"
"Şefer: Dağlıq Qarabağ münaqişəsi çox mürəkkəbdir""Dağlıq Qarabağ münaqişəsi ilə tanışam, o, çox mürəkkəbdir"".
Oxu.Az Ermənistan KİV-ə istinadən xəbər verir ki, bunu ATƏT-in Minsk qrupunun ABŞ-dan olan həmsədri Endrü Şefer Dağlıq Qarabağda jurnalistlərə açıqlamasında deyib.
Şefer qeyd edib ki, bu, onun bölgəyə ATƏT-in Minsk qrupunun həmsədri kimi ilk səfəridir.
“Biz digər həmsədrlərlə birlikdə münaqişənin sülh yolu ilə həllinin tapılması məqsədilə regiona mütəmadi olaraq səfərlər edəcəyik”, - deyə həmsədr bildirib.
Xatırladaq ki, ATƏT-in Minsk qrupunun amerikalı həmsədri hazırda regiondakı vəziyyətlə tanış olur.
ATƏT-in Minsk qrupunun həmsədrləri oktyabrın 6-da Yerevanda, oktyabrın 7-də isə Bakıda rəsmi görüşlər keçirəcəklər. Diplomatların Azərbaycan prezidenti İlham Əliyevlə Ermənistanın dövlət başçısı Serj Sarkisyanın görüşünün gündəliyini müzakirə edəcəyi gözlənilir.
N.O.
www.oxu.az
"
"XİN: Ermənistanın əməlləri xristian dininin təməl prinsiplərinə ziddir""Ermənistanın Azərbaycanın işğal olunmuş ərazilərində mülkiyyətin talan edilməsi, təbii sərvətlərin istismarı, Azərbaycan xalqına məxsus maddi-mədəni irsi vəhşicəsinə məhv etməsi və özününküləşdirməsi, uğursuz şəkildə demoqrafik vəziyyəti dəyişməyə cəhd etməsi və digər qanunsuz əməlləri beynəlxalq humanitar hüquq, o cümlədən Cenevrə konvensiyaları ilə üzərinə götürdüyü öhdəliklərinin kobud şəkildə pozulmasıdır"".
Bu sözləri Oxu.Az-a açıqlamasında XİN-nin mətbuat xidmətinin rəhbəri Hikmət Hacıyev deyib.
O bildirib ki, Ermənistan tərəfindən Azərbaycanın işğal olunmuş ərazilərində tarixi alban xristian irsinin və məbədlərinin mənimsənilməsi azmış kimi, ermənilərin heç vaxt yaşamadığı, işğal olunmuş Cəbrayıl rayonunda kilsə tikmələri qəsdən münaqişəyə dini don geyindirmək, münaqişənin ATƏT-in Minsk Qrupunun həmsədrlərinin vasitəçiliyi ilə mövcud təkliflərə uyğun olaraq həllinə maneə olmaqdır: ""Erməni din xadimlərinin bu qanunsuz və dini dəyərlərdən kənar təxribatçı prosesdə xüsusi canfəşanlıq göstərməsi ciddi təəssüf doğurur. Ermənistan və erməni kilsəsi tərəfindən həyata keçirilən bu kimi əməllər beynəlxalq humanitar hüquqa zidd olmaqla bərabər, digər səmavi dinlər kimi, sülhə, başqasının mülkiyyətinə hörmətlə yanaşmağa, insanların həyatına qəsd və digər təcavüzkar əməllərdən kənar durmağa çağıran xristian dininin təməl prinsipləri və müqəddəs İncilin təlimləri ilə bir araya sığmır. Ermənistanın bu təxribatçı əməli də aidiyyəti üzrə beynəlxalq təşkilatlar çərçivəsində qaldırılacaq"".
Qeyd edək ki, ermənilərin Azərbaycanın işğal olunmuş Cəbrayıl rayonunda tikdirdiyi Müqəddəs Məryəm kilsəsinin bu günlərdə açılışı olub.
N.O.
www.oxu.az
"
"İlham Əliyev Şərq Tərəfdaşlığının sammitində iştirak edəcək“Mən Şərq Tərəfdaşlığı Sammitində iştirak üçün dəvətə görə minnətdaram. Mən bu dəvəti prezident Tuskdan fevral ayında aldım və bildirdim ki, birmənalı olaraq, Zirvə görüşündə iştirak edəcəyəm”.
Oxu.Az xəbər verir ki, bunu Azərbaycan prezidenti İlham Əliyev oktyabrın 4-də Avropa İttifaqı Şurasının Siyasi və təhlükəsizlik komitəsinin sədri Valter Stevensin rəhbərlik etdiyi nümayəndə heyəti ilə görüşü zamanı deyib.
Dövlət başçısı qeyd edib ki, iclasda iştirak etmək çox vacibdir: “Azərbaycan lap əvvəldən “Şərq Tərəfdaşlığı” proqramına dəstək verdi. Mən şəxsən Şərq Tərəfdaşlığının ilk sammitində olmuşam və sonuncu istisna olmaqla, bütün sammitlərdə iştirak etmişəm. Orada olmamağımın da səbəbini, yəqin ki, bilirsiniz. İndi isə həmin mühüm toplantını kənara qoymaq üçün əsas yoxdur”.
Qeyd edək ki, Şərq Tərəfdaşlığının beşinci sammiti noyabrın 24-də, Brüsseldə keçiriləcək. 
N.O.
www.oxu.az
"
"Azərbaycan Prezidenti: Sarkisyanla görüş müzakirə olunacaq""Bizə belə gəlir ki, Ermənistan danışıqlar prosesinə qayıdır və bu, olduqca vacib məsələdir. Onların danışıqları boykot etmək siyasəti birincisi ağılsız, ikincisi isə səmərəsiz idi. Bildiyimə görə, Ermənistan rəhbərliyinə müxtəlif mənbələrdən, o cümlədən Avropadan mesajlar verilib ki, bu ölkə özünü belə apara bilməz. Onlar əraziləri işğal etməklə yanaşı, etnik təmizləmə aparıb və işğal olunmuş əraziləri viran ediblər. Bütün bunlardan sonra onlar danışıqların bərpası üçün hələ şərtlər də irəli sürürlər. Ancaq bu gün hesab edirəm ki, danışıqlar formatı bərpa olunmaqdadır"".
Oxu.Az xəbər verir ki, bunu prezident İlham Əliyev oktyabrın 4-də Avropa İttifaqı Şurasının Siyasi və təhlükəsizlik komitəsinin sədri Valter Stevensin rəhbərlik etdiyi nümayəndə heyəti ilə görüşü zamanı deyib.
Dövlət başçısı bir neçə gün sonra Minsk qrupunun həmsədrləri ilə görüşəcəyini xatırladıb: ""Bir neçə gündən sonra mən ATƏT-in Minsk qrupunun həmsədr dövlətlərinin səfirləri ilə görüşəcəyəm və biz gələcək danışıqları, habelə prezidentlər səviyyəsində mümkün görüşü müzakirə edəcəyik.
Münaqişəyə yanaşma məsələsinə gəldikdə, xüsusilə də Şərq Tərəfdaşlığı Zirvə görüşü zamanı bizim gözləntimiz ondan ibarətdir ki, postsovet məkanında mövcud olan bütün münaqişələrə münasibətdə Avropa Komissiyası tərəfindən vahid yanaşma nümayiş etdirilsin. Əks təqdirdə, biz haqlı olaraq, bunu ikili standartlar yanaşması kimi qəbul edəcəyik. Bu səbəbdən, Dağlıq Qarabağla bağlı yekun bəyannamənin mətnində ərazi bütövlüyünə dair məsələnin aydın ifadə olunması çox vacibdir. Ümumilikdə, bütün beynəlxalq formatlarda belə məsələlər müzakirə edilərkən bizim mövqeyimiz ondan ibarətdir ki, bütün münaqişələrlə bağlı vahid yanaşma olmalıdır. Bütün ölkələrin ərazi bütövlüyü məsələsinə gəldikdə, biz hər bir dövlətin ərazi bütövlüyünü tanıyırıq və bu mövqe BMT Baş Assambleyasında və Avropa Şurasında keçirilən səsvermələrdə açıq ifadə olunur. Bu, bizim üçün sual deyil, biz istənilən ölkənin ərazi bütövlüyünə hörmətlə yanaşırıq. Bundan əlavə, hesab edirik ki, ölkənin rəhbərliyinin və xalqının razılığı olmadan onun sərhədləri dəyişdirilə bilməz.
Bu gün biz İspaniyada və İraqda nələrin baş verdiyini görürük və nəhayət ki, beynəlxalq ictimaiyyət separatizmlə bağlı məsələlərə daha çox diqqət ayırmağa başlayır. Çünki separatizm böyük təhlükədir. Hesab edirəm ki, ərazi bütövlüyü və öz müqəddəratının təyin edilməsi arasında tarazlığı müəyyən etmək çox asandır. Helsinki Yekun Aktına nəzər salsaq, görərik ki, burada hər şey aydın ifadə olunub. Ermənistan isə hər iki prinsipin bərabər hüquqa malik olduğunu iddia edərək, ictimai rəyi manipulyasiya etməyə çalışır. Öz müqəddəratının müəyyən edilməsi ərazi bütövlüyünü pozmamalıdır. Dağlıq Qarabağın gələcəyi məsələsinə gəldikdə isə, bizim mövqeyimiz hər zaman ondan ibarət olub ki, gələcəkdə azərbaycanlılar Dağlıq Qarabağa, öz əzəli torpaqlarına geri dönməli, ermənilər isə onlarla birlikdə Dağlıq Qarabağda yaşamalıdırlar"".
N.O.
www.oxu.az
"
"ABŞ-ın Minsk qrupundakı həmsədri Qarabağda səfərdədirABŞ-ın ATƏT-in Minsk qrupundakı yeni həmsədri Endrü Şefer Azərbaycanın işğal altında olan Dağlıq Qarabağ bölgəsinə səfər edib.
Oxu.Az Ermənistan KİV-ə istinadən xəbər verir ki, o, separatçı rejimin lideri Bako Saakyanla görüşüb.
Endrü Şefer  bölgədəki vəziyyətlə tanış olub.
N.О.
www.oxu.az
"
"İlham Əliyev: Azərbaycan medianın kəskin hücumuna məruz qalmaqdadır - VİDEO“Azərbaycanda azadlıqların təmin olunması və demokratiyanın inkişafı məsələsinə gəldikdə, mən hər zaman həmkarlarımız və dostlarımıza məsələnin mahiyyətinə nəzər salmağı tövsiyə edirəm. Azərbaycan medianın kəskin hücumuna məruz qalmaqdadır. Bizim inkişafımıza sevinməyən və ya Azərbaycanda hökmranlıq etmək arzusunda olan müəyyən dairələr ölkəmizi gözdən salmağa çalışırlar. Onu totalitar, avtoritar, hüquqların tapdalandığı və azadlıqların pozulduğu bir ölkə kimi göstərməyə cəhd edirlər. Bu, bir tendensiyadır. Mən prezident seçildiyim gündən bu tendensiya bizim hökuməti müşayiət edir”.
Oxu.Az-ın APA-ya istinadla xəbərinə görə, bunu prezident İlham Əliyev oktyabrın 4-də Avropa İttifaqının Brüsseldə akkreditə olunmuş səfirlərinin daxil olduğu Avropa İttifaqı Şurasının Siyasi və Təhlükəsizlik Komitəsinin nümayəndə heyəti ilə görüşündə deyib.
Dövlət başçısı qeyd edib ki, bunun müxtəlif səbəbləri var: “Bunlardan biri erməni lobbisi və diasporudur ki, o, Qərbdə böyük siyasi, ictimai və media köklərinə malikdir. Qarayaxmanın böyük hissəsi onların payına düşür, ancaq təkcə onlar deyil. Müəyyən QHT-lər, bizdən istədiklərini əldə edə bilməyən müəyyən xarici dairələr və Azərbaycanın müstəqil siyasət yürütməsindən, başqalarının işlərinə qarışmamasından və başqalarının da bizim daxili işlərimizə qarışmasına imkan verməməsindən narazı olanlar da bu siyahıdadır. Burada müəyyən digər amillər də ola bilər, ancaq əsas məsələ ondan ibarətdir ki, bizə qarşı böhtan və dezinformasiya kampaniyası aparılır. Lakin mahiyyətə baxsanız görərsiniz ki, Azərbaycan demokratik ölkədir, biz 2001-ci ildən Avropa Şurasının üzvüyük, qanunvericiliyimiz demək olar ki, yüz faiz Avropa standartlarına uyğundur”.
Dövlət başçısı qeyd edib ki, Azərbaycanda bütün azadlıqlar təmin olunur: “Əhalimizin 70 faizindən çoxu internet istifadəçisidir və dövlət hər bir şəhər və qəsəbəyə genişzolaqlı internetin çəkilməsi sahəsinə sərmayə yatırır - yəni, mətbuat azadlığının tərəfimizdən məhdudlaşdırılmasından söhbət gedə bilməz və bizim belə bir niyyətimiz yoxdur. Əks təqdirdə, biz bütün bu işləri görməzdik. Daha bir azadlıq toplaşma azadlığıdır. Bu azadlıq tam təmin olunur, heç bir məhdudiyyət tətbiq edilmir və müxalifət müntəzəm surətdə mitinqlərini keçirir. Həmin mitinqlərdə min nəfərə yaxın insanın iştirakı isə digər bir məsələdir. Bunlar əsasən partiyaların üzvləri və onların qohumlarıdır. Yəni, bu mitinqlər normal, adi vətəndaşları cəlb etmir və burada bizim günahımız yoxdur. Həmin mitinqlər şəhərin mərkəzində, metro stansiyasının yaxınlığında keçirilir, heç bir məhdudiyyət qoyulmur və sonuncu mitinq isə, zənnimcə, bir həftə əvvəl baş tutub. Beləliklə, hər hansı bir azadlığın məhdudlaşdırılması ilə bağlı niyyət və əməldən söhbət gedə bilməz”.
Prezident deyib ki, həbslər  hər bir ölkədə baş verir: “Polis zorakılığına dair deyə bilərəm ki, siz Azərbaycanda onun şahidi ola bilməzsiniz, çünki o, mövcud deyil. Bəzən biz sizin təmsil etdiyiniz ölkələrdə polis zorakılığını görürük. Ancaq heç kəs sizi demokratiyanın olmamasında və zorakılıqda ittiham etmir. Biz itlərin dinc etirazçılara hücum etmələri səhnələrini yaxşı xatırlayırıq. Atlardan və dəyənəklərdən istifadə olunmasını biz televizordan izləyirik. Yəni, bu baxımdan da yanaşma obyektiv və vahid olmalıdır. Azərbaycan etmədiyi əməllərə görə gözdən salınmamalıdır. Eyni zamanda, demokratiyanın rəmzi hesab olunan dövlətlərin hərəkətləri normal qəbul edildiyi halda, biz atdığımız bənzər addımlara görə tənqidə məruz qalmamalıyıq”.

 A.S.
www.oxu.az
 
"
"İlham Əliyev müxalifətin mitinqlərindən danışdıMüxalifətin mitinqləri normal, adi vətəndaşları cəlb etmir və burada bizim günahımız yoxdur.
Oxu.Az-ın məlumatına görə, bunu Prezident İlham Əliyev oktyabrın 4-də Avropa İttifaqının Brüsseldə akkreditə olunmuş səfirlərinin daxil olduğu Avropa İttifaqı Şurasının Siyasi və Təhlükəsizlik Komitəsinin nümayəndə heyəti ilə görüşündə yekun nitqi ilə çıxışı zamanı deyib.
Dövlət başçısı qeyd edib ki, Azərbaycanda bütün azadlıqlar təmin olunur, əhalimizin 70 faizindən çoxu internet istifadəçisidir və dövlət hər bir şəhər və qəsəbəyə genişzolaqlı internetin çəkilməsi sahəsinə sərmayə yatırır:
“Yəni, mətbuat azadlığının tərəfimizdən məhdudlaşdırılmasından söhbət gedə bilməz və bizim belə bir niyyətimiz yoxdur. Əks təqdirdə, biz bütün bu işləri görməzdik. Daha bir azadlıq toplaşma azadlığıdır. Bu azadlıq tam təmin olunur, heç bir məhdudiyyət tətbiq edilmir və müxalifət müntəzəm surətdə mitinqlərini keçirir. Həmin mitinqlərdə min nəfərə yaxın insanın iştirakı isə digər bir məsələdir. Bunlar əsasən partiyaların üzvləri və onların qohumlarıdır. Yəni, bu mitinqlər normal, adi vətəndaşları cəlb etmir və burada bizim günahımız yoxdur. Həmin mitinqlər şəhərin mərkəzində, metro stansiyasının yaxınlığında keçirilir, heç bir məhdudiyyət qoyulmur və sonuncu mitinq isə, zənnimcə, bir həftə əvvəl baş tutub. Beləliklə, hər hansı bir azadlığın məhdudlaşdırılması ilə bağlı niyyət və əməldən söhbət gedə bilməz”.
Prezident bildirib ki, həbslərə gəldikdə, onlar hər bir ölkədə baş verir: 
“Polis zorakılığına dair deyə bilərəm ki, siz Azərbaycanda onun şahidi ola bilməzsiniz, çünki o, mövcud deyil. Bəzən biz sizin təmsil etdiyiniz ölkələrdə polis zorakılığını görürük. Ancaq heç kəs sizi demokratiyanın olmamasında və zorakılıqda ittiham etmir. Biz itlərin dinc etirazçılara hücum etmələri səhnələrini yaxşı xatırlayırıq. Atlardan və dəyənəklərdən istifadə olunmasını biz televizordan izləyirik. Yəni, bu baxımdan da yanaşma obyektiv və vahid olmalıdır. Azərbaycan etmədiyi əməllərə görə gözdən salınmamalıdır. Eyni zamanda, demokratiyanın rəmzi hesab olunan dövlətlərin hərəkətləri normal qəbul edildiyi halda, biz atdığımız bənzər addımlara görə tənqidə məruz qalmamalıyıq. Ancaq şübhəsiz ki, insan haqları və demokratik inkişafla bağlı məsələlər bizim Avropa Komissiyası ilə sazişimizin tərkib hissəsi olacaq”.
S.B.
www.oxu.az
"
"Prezident: Minsk qrupu çərçivəsində danışıqlar heç bir nəticə vermirErmənistana qarşı beynəlxalq səviyyədə təzyiq artanda təmas xəttində hərbi təxribatlara başlayır.
Oxu.Az-ın məlumatına görə, bunu Prezident İlham Əliyev oktyabrın 4-də Avropa İttifaqının Brüsseldə akkreditə olunmuş səfirlərinin daxil olduğu Avropa İttifaqı Şurasının Siyasi və Təhlükəsizlik Komitəsinin nümayəndə heyəti ilə görüşündə giriş nitqi ilə çıxışı zamanı deyib.
“Qarşımızda duran əsas çağırışlardan biri, - mən söhbətimizə bu mövzu ilə başlamaq istərdim, - əlbəttə ki, artıq 25 ildən çoxdur davam edən Ermənistanın Azərbaycana qarşı təcavüzüdür. Əslində bu, Sovet İttifaqının süqutu ərəfəsində başlayıb və Sovet İttifaqı dağılandan dərhal sonra Ermənistan və digər xarici qüvvələrin dəstəyi ilə Dağlıq Qarabağdakı erməni separatçıları bəşəriyyətə qarşı cinayət törətdilər. Onlar azərbaycanlılara qarşı etnik təmizləmə apardılar və bir milyondan artıq azərbaycanlı məcburi köçkün və qaçqına çevrildi. Onlar Dağlıq Qarabağı tamamilə işğal etdilər, orada olan 30 faizə yaxın Azərbaycan əhalisini qovdular və ermənilərin heç vaxt yaşamadığı Dağlıq Qarabağ ətrafındakı 7 rayonu işğal etdilər. Bundan əlavə, bu işğal nəticəsində Ermənistanda yaşayan 250 min azərbaycanlı da etnik təmizləməyə məruz qaldı. Bir milyon nəfər. Həmin vaxt Azərbaycanın əhalisi 8 milyondan bir qədər artıq idi. Bu, adambaşına düşən qaçqın və məcburi köçkünlərin sayına görə ən yüksək rəqəmlərdən biri idi”.
İlham Əliyev bildirib ki, işğal olunmuş ərazilərdəki vəziyyət beynəlxalq ictimaiyyətə məlumdur. ATƏT işğal olunmuş torpaqlara iki dəfə faktaraşdırıcı və qiymətləndirmə missiyaları göndərib və onların hesabatlarında həmin torpaqlarda vandalizm aktlarının törədildiyi göstərilib: 
“Bütün binalar, məzarlar və qəbiristanlıqlar, məscidlər ermənilər tərəfindən dağıdılıb. Onlar Xocalıda azərbaycanlılara qarşı soyqırımı törədərək 613 günahsız insanı qətlə yetirdilər. Onların 100-dən çoxu qadın, 60-dan çoxu uşaq idi. Onlar bizim tarixi və dini abidələrimizi dağıdaraq mədəni irsimizə qarşı soyqırımı törətdilər. Vəziyyət belədir.
Əfsuslar olsun ki, ATƏT-in Minsk qrupu çərçivəsində danışıqlar heç bir praktiki nəticə əldə olunmadan uzun illərdir davam edir. Ermənistan status-kvonu dəyişməz olaraq saxlamağa çalışır. Münaqişənin həll olunmamasının əsas səbəbi budur. Bundan əlavə, Ermənistan 1993-cü ildə BMT Təhlükəsizlik Şurasının qəbul etdiyi, erməni qoşunlarının işğal olunmuş torpaqlardan dərhal və qeyd-şərtsiz çıxarılmasını tələb edən qətnamələrə əməl etmir. Əfsuslar olsun ki, bu qətnamələr kağız üzərində qalır. Bəzən bir neçə gün ərzində yerinə yetirilən bəzi başqa qətnamələrdən fərqli olaraq, bizə gəlincə, biz onların yerinə yetirilməsini 20 ildən artıqdır, daha dəqiq desək 24 ildir ki, gözləyirik. Status-kvo qəbuledilməzdir. Bunu təkcə Azərbaycan deyil, həm də ATƏT-in Minsk qrupuna həmsədrlik edən ölkələr deyir. Bu ölkələrin prezidentləri bir neçə dəfə bəyan ediblər ki, status-kvo dəyişdirilməlidir, bu, qəbuledilməzdir”.
Prezident əlavə edib ki, Ermənistan buna sadəcə olaraq göz yumur və status-kvonu dəyişməz olaraq saxlamaq üçün əlindən gələni edir: 
“Onlara qarşı beynəlxalq səviyyədə təzyiq artanda, onlar 2014-cü ildə olduğu kimi, təmas xəttində hərbi təxribatlara başlayırlar. Onlar hərbi helikopterlərlə bizim mövqelərimizə hücum edəndə və biz cavab vermək məcburiyyətində qalanda bu, bütünlükdə 2015-ci il ərzində danışıqların dondurulmasına səbəb oldu. 
2016-cı ildə təzyiq yenidən artmağa başlayanda onlar kəndlərimizi atəşə tutmağa başladılar və 6 mülki şəxsi qətlə yetirdilər, 20-dən artıq adam yaralandı və biz yenə də cavab verməli olduq. Cavab çox ciddi və effektiv oldu. Biz ərazilərimizin mühüm hissəsini azad etməyə müvəffəq olduq. Ermənilər yenə də bunu bəhanə edərək bizi təcavüzdə günahlandırdılar və danışıqlara yenidən başlamaq üçün şərtlər irəli sürməyə başladılar. 
Sözsüz ki, Azərbaycan bu şərtlərin heç birini qəbul etmədi. Ermənilər bizim bunu heç vaxt qəbul etməyəcəyimizi yəqin ki, başa düşürlər. Bu, ola bilsin ki, onlar üçün məlum səbəblərə görə daha bir vaxt qazanmaq fürsəti idi. Beləliklə, 2016-cı ildə, ilin ikinci yarısında və 2017-ci ildə danışıqlarla bağlı vəziyyət bir növ dondurulmuşdur. Onların taktikası status-kvonu bacardıqları qədər dəyişməz saxlamaqdır. Hazırda onlar regionun keçmiş Dağlıq Qarabağ Muxtar Vilayəti və Dağlıq Qarabağ ətrafındakı 7 rayonun qondarma “Dağlıq Qarabağ respublikası”nın bir hissəsi kimi təqdim olunduğu yeni xəritələrini tərtib edirlər. Bu, onların münaqişənin sülh yolu ilə həllində maraqlı olmadığını göstərir. Bizim mövqeyimiz çox aydın və sadədir, dəfələrlə ifadə olunub. Dağlıq Qarabağ Azərbaycanın tarixi hissəsidir. 
Tarix bu faktı təsdiqləyir. Dağlıq Qarabağ Azərbaycanın qanuni hissəsidir. Bütün dünya Dağlıq Qarabağı Azərbaycanın tərkib hissəsi kimi tanıyır. Biz tarixən bizə məxsus olan torpaqlarda ikinci qondarma erməni dövlətinin yaradılmasına razılıq verməyəcəyik. Azərbaycanın ərazi bütövlüyü bərpa olunmalı, BMT Təhlükəsizlik Şurasının qətnamələrinə əməl edilməli, Ermənistanın işğalçı qüvvələri işğal olunmuş bütün ərazilərdən qeyd-şərtsiz çıxarılmalıdır. Sonra sülh olacaq və vəziyyət sabit hesab ediləcək”, - dövlətimizin başçısı qeyd edib. 
S.B.
www.oxu.az
"
"İlham Əliyev: Azərbaycanda bütün təhlükələr xaricdən qaynaqlanırAzərbaycanda daxili təhlükə mövcud deyil, bütün təhlükələr xaricdən qaynaqlanır.
Oxu.Az-ın məlumatına görə, bunu Prezident İlham Əliyev oktyabrın 4-də Avropa İttifaqının Brüsseldə akkreditə olunmuş səfirlərinin daxil olduğu Avropa İttifaqı Şurasının Siyasi və Təhlükəsizlik Komitəsinin nümayəndə heyəti ilə görüşündə yekun nitqi ilə çıxışı zamanı deyib.
Beynəlxalq terrorizmə toxunan dövlətimizin başçısı qeyd edib: 
“Beynəlxalq terrorizmlə bağlı məsələlərə gəldikdə, bir qədər əvvəl qeyd etdiklərim bununla bilavasitə əlaqəlidir. Bizim mövqeyimiz ondan ibarətdir ki, beynəlxalq terrorizmlə mübarizədə yalnız hərbi vasitələrlə uğur qazanmaq mümkünsüzdür. Çünki əvvəlcə ideoloji təhlükələrdən qorunmaq lazımdır. İnsanları qane edəcək yaşayış standartları və rahatlıq təmin olunmalıdır ki, onlar həyatlarından məmnun olsunlar. Onlar təhsil almalıdırlar. Qeyd etdiyim kimi, Azərbaycanda savadlılıq səviyyəsi 100 faizə yaxındır”.
İlham Əliyev bildirib ki, Azərbaycanda getdikcə daha çox savadlı gənclər müxtəlif mühüm vəzifələrdə çalışırlar:
“Yəni, bu, ekstremizmə qarşı əsas səddir. Terrorizm prosesin son mərhələsidir. Manipulyasiya, savadsızlıq, təbliğat, narazılıq, sosial qeyri-bərabərlik, yoxsulluq, işsizlik və nəhayət, terrorizm. Yəni, bütün bu amillər aradan qaldırılmalıdır. İşsizlik bizdə 5 faiz təşkil edir. Əslində, bundan da az ola bilər, ancaq bəziləri işləməyərək yalnız dövlətdən ianə almaq istəyir. Biz yoxsulluğu demək olar ki, aradan qaldırmışıq. Çünki 2003-cü ildə bu göstərici 49 faizə bərabər idi, indi isə 6 faizdir. Bir məsələni də nəzərə almaq lazımdır ki, Ermənistandan fərqli olaraq əhalimizin sayı artır. Orada əhali azalmaqdadır. Əhalimiz ildə 100 min nəfərdən artıq çoxalır. Bu səbəbdən işsizliyin aşağı səviyyədə saxlanılması olduqca ciddi çağırışdır. Təbii ki, biz terrorizmlə mübarizə sahəsində beynəlxalq səylərə töhfəmizi veririk. Bu mənada, bizim ölkədə daxili təhlükə mövcud deyil. Bütün təhlükələr xaricdən qaynaqlanır”.
S.B.
www.oxu.az
"
"Prezident Dövlət Neft Fondunun büdcəsi haqqında fərmanı dəyişdirdiPrezident İlham Əliyev “Azərbaycan Respublikası Dövlət Neft Fondunun 2017-ci il büdcəsi haqqında” Azərbaycan Respublikası Prezidentinin 2017-ci il 10 yanvar tarixli 1186 nömrəli fərmanında dəyişikliklər edilməsi barədə fərman imzalayıb.
Oxu.Az-ın məlumatına görə, “Azərbaycan Respublikası Dövlət Neft Fondunun 2017-ci il büdcəsi haqqında” Azərbaycan Respublikası Prezidentinin 2017-ci il 10 yanvar tarixli 1186 nömrəli Fərmanında (Azərbaycan Respublikasının Qanunvericilik Toplusu, 2017, № 1, maddə 33, № 5, maddə 782) aşağıdakı dəyişikliklər edilib:
Fərmanın 1-ci hissəsində “8370589,8” və “14483856,0” rəqəmləri müvafiq olaraq “10813861,6” və “15242928,0” rəqəmləri ilə əvəz edilsin.
2-ci hissədəki cədvəlin 2.1-ci bəndində “7550705,3” rəqəmləri “9826212,0” rəqəmləri ilə, 2.2-ci bəndində “3465,0” rəqəmləri “3605,5” rəqəmləri ilə, 2.3-cü bəndində “16830,0” rəqəmləri “17688,5” rəqəmləri ilə, 2.4-cü bəndində “799094,6” rəqəmləri “963948,0” rəqəmləri ilə, 2.5-ci bəndində “495,0” rəqəmləri “2407,6” rəqəmləri ilə və gəlirlərin məbləğinin cəmi göstərilən sətirdə “8370589,9” rəqəmləri “10813861,6” rəqəmləri ilə əvəz edilsin.
3-cü hissədəki cədvəl aşağıdakı redaksiyada verilsin:




Sıra
№-si


Xərc istiqamətləri


Xərclərin məbləği
(min manat)




3.1.


Qaçqınların və  məcburi köçkünlərin sosial-məişət və məskunlaşma məsələləri ilə bağlı bəzi tədbirlərin maliyyələşdirilməsi


105 000,0




3.2.


Azərbaycan Respublikasının 2017-ci il dövlət büdcəsinə transfertin yuxarı həddi


6 100 000,0




3.3.


Makroiqtisadi sabitliyin təmin edilməsi məqsədi ilə Azərbaycan Respublikasının Mərkəzi Bankına transfertin yuxarı həddi


7 500 000,0




3.4.


Samur–Abşeron suvarma sisteminin yenidən qurulması layihəsinin maliyyələşdirilməsi


70 000,0




3.5.


Bakı-Tbilisi-Qars yeni dəmir yolu layihəsinin maliyyələşdirilməsi


165 825,0




3.6.


“2007–2015-ci illərdə Azərbaycan gənclərinin xarici ölkələrdə təhsili üzrə  Dövlət Proqramı”nın maliyyələşdirilməsi


29 304,0




3.7.


Cənub Qaz Dəhlizi layihələrində Azərbaycan Respublikasının iştirak payının maliyyələşdirilməsi


496 155,0




3.8.


Türkiyə Respublikasında “STAR” neft emalı kompleksinin tikintisi layihəsində Azərbaycan  Respublikasının iştirak payının maliyyələşdirilməsi


744 072,0




3.9.


Azərbaycan Respublikası Dövlət Neft Fondunun idarə edilməsi ilə bağlı xərclər


32 572,0




 


Cəmi


15 242 928,0




Fərmana aşağıdakı məzmunda 1.8-ci bənd əlavə edilsin:
“1.8. Türkiyə Respublikasında “STAR” neft emalı kompleksinin tikintisi layihəsində Azərbaycan Respublikasının iştirak payının maliyyələşdirilməsi”.
S.B.
www.oxu.az
"
"Elmar Məmmədyarov: Qarabağ münaqişəsi yalnız Azərbaycanın ərazi bütövlüyü çərçivəsində nizamlanmalıdırXarici işlər naziri Elmar Məmmədyarov Avropa İttifaqıyanında üzv dövlətlərin səfirlərinin daxil olduğu Avropa İttifaqı Şurasının Siyasi və Təhlükəsizlik Komitəsinin nümayəndə heyətini qəbul edib.
Oxu.Az APA-ya istinadan xəbər verir ki, görüşdə E. Məmmədyarov Azərbaycan və Avropa İttifaqı arasında əməkdaşlığın inkişafı, strateji tərəfdaşlığa dair saziş layihəsi üzrə danışıqların gedişi barədə danışaraq, Azərbaycan və Avropa İttifaqının 10 ölkəsi arasında strateji tərəfdaşlıq münasibətlərinin qurulduğunu qeyd edib.
 
Enerji, nəqliyyat və uzlaşma (connectivity) kimi sahələrdə əməkdaşlığa toxunan nazir yeni sazişin siyasi, iqtisadi, ticarət, enerji, humanitar və digər sahələri əhatə edərək Azərbaycanın Avropa İttifaqı ilə əlaqələrinin hərtərəfli inkişafı üçün mühüm çərçivə yaratdığını nəzərə çatdırıb. 
 
Ermənistan-Azərbaycan Dağlıq Qarabağ münaqişəsi üzrə danışıqlar prosesinin son statusu haqqında ətraflı məlumat verən E. Məmmədyarov münaqişənin Azərbaycanın ərazi bütövlüyü və suverenliyi, beynəlxalq səviyyədə tanınmış sərhədləri çərçivəsində həllinin yeganə nizamlanma yolu olduğunu bir daha bəyan edərək, BMT Baş Assambleyasının 72-ci sessiyası çərçivəsində ATƏT-ın Minsk qrupunun həmsədrləri, eləcə də Ermənistan xarici işlər naziri ilə görüşünün keçirildiyini və həmsədrlərin bu həftə regiona səfər edəcəyini diqqətə çatdırıb.
 
Dövlətlərin ərazi bütövlüyü və sərhədlərinin toxunulmazlığına hörmətin beynəlxalq münasibətlərin təməl prinsipi olduğunu deyən E. Məmmədyarov bunun Avropa İttifaqının Qlobal Strategiya sənədində də təsbit olunduğunu vurğulayıb. 
 
E. Məmmədyarov həmçinin, Şimal-Cənub və Şərq-Qərb nəqliyyat dəhlizlərinin inkişafında Azərbaycanın rolu, Bakı-Tbilisi-Qars dəmir yolu xəttinin işə düşməsi və nəqliyyat sahəsində Avropa İttifaqına üzv dövlətləri ilə əməkdaşlıq imkanlarından danışıb. 
 
Avropa İttifaqı Şurasının Siyasi və Təhlükəsizlik Komitəsinin nümayəndə heyətini üzvləri isə Azərbaycanda hökm sürən tolerantlıq və multikulturalizm mühitini, müxtəlif dinlərin nümayəndələrinin sülh şəraitində yaşamasını, Azərbaycanın Avropanın enerji təhlükəsizliyində oynadığı rolunu, Azərbaycanla Avropa İttifaqı arasında əməkdaşlığın inkişafını, ölkəmizdə həyata keçirilən siyasi, iqtisadi və maliyyə islahatlarını təqdir ediblər. 
 
Səmimi dialoq şəraitində keçən görüşdə E. Məmmədyarov qonaqların Azərbaycanın qonşu dövlətlərlə münasibətləri, beynəlxalq gündəlikdə duran aktual məsələlərlə bağlı mövqeyi, regionda təhlükəsizlik məsələləri, terrorizmə qarşı mübarizədə oynadığı rolu və sair digər məsələlərə dair çoxsaylı suallarını cavablandırıb.
www.oxu.az
"
"Zaxarova: Qarabağ məsələsi MDB XİN rəhbərlərinin Soçi görüşündə müzakirə oluna bilərDağlıq Qarabağ məsələsi MDB xarici işlər nazirlərinin Soçi görüşündə müzakirə oluna bilər.
Oxu.Az-ın APA-nın Moskva müxbirinə istinadən məlumatına görə, bu barədə Rusiya XİN-nin rəsmi nümayəndəsi Mariya Zaxarova keçirdiyi ənənəvi brifinq zamanı “Xarici işlər nazirlərinin Soçi görüşündə Dağlıq Qarabağ məsələsinin müzakirəsi gözlənilirmi” sualına cavabında deyib.
Lakin o bildirib ki, bunu dəqiqləşdirmək lazımdır: “Belə bir müzakirənin keçirilməsi istisna deyil, amma dəqiqləşmə tələb edir. Mən dəqiqləşdirəcəyəm”.
N.O.
www.oxu.az
"
"Deputatın oğlu avtomobillə adam vurdu – TƏFƏRRÜAT + YENİLƏNİBBakının Nəsimi rayonu ərazisində deputat oğlunun piyadanı vurması ilə nəticələnən yol-nəqliyyat hadisəsinin təfərrüatı məlum olub.
Oxu.Az Report-a istinadən xəbər verir ki, deputat, Vətəndaş Həmrəyliyi Partiyasının (VHP) sədr müavini Fəzail İbrahimlinin oğlu 1987-ci təvəllüdlü Tural İbrahimli “Jeep Wrangler” markalı “90-BJ-555” dövlət nömrə nişanlı avtomobil ilə yolu keçmək istəyən 1999-cu il təvəllüdlü Azərbaycan Dövlət İqtisad Universitetinin tələbəsi Nurullayev Qərib Şakir oğlunu vurub.
Tibb Universitetinin qarşısında baş vermiş hadisə zamanı piyada xəsarət alıb. O, sürücünün köməyi ilə 1 saylı Kliniki Tibbi Mərkəzə (“Semaşko”) çatdırılıb.
Xəstəxananın həkimləri yaralının vəziyyətini ilkin olaraq orta-ağır kimi qiymətləndirib.
Xəsarət almış tələbənin atası Şakir Nurullayev oğlunun orta-ağır dərəcəli xəsarət aldığını təsdiqləyib: “Lakin hadisə piyadanın vurulması ilə olmayıb. Deputat Fəzail İbrahimlinin oğlu Tural İbrahimli yolda yıxılaraq xəsarət almış oğlumu xəstəxanaya çatdırmaqda kömək edib”.
Deputat Fəzail İbrahimli isə açıqlamasında oğlunun heç kimi avtomobillə vurmadığını deyib. O, “Oktyabrın 2-də oğlunuz Tural İbrahimli xəsarət almış tələbəyə yardım edərək onu xəstəxanaya aparıbmı” sualına isə belə cavab verib: “Vurmaq ayrı şeydir, kömək etmək ayrı. Qısa və aydın şəkildə deyirəm ki, mənim oğlum heç bir qəza törətməyib”.

Fəzail İbrahimli

Qeyd edək ki, T.İbrahimli nazirliklərdən birində çalışır.
Xatırladaq ki, ötən gün xəbər hazırlanarkən deputat Fəzail İbrahimli əvəzinə, onun həmkarı Fəzail Ağamalının adı hallandırılıb.
03.10.2017 (08:45)
Bakının Nəsimi rayonu ərazisində piyadanın vurulması ilə nəticələnən yol-nəqliyyat hadisəsi baş verib.
Oxu.Az Report-a istinadla xəbər verir ki, 36 yaşlı Ağamalı Yalçın Fəzail oğlu Azərbaycan Tibb Universitetinin qabağında idarə etdiyi “Jeep” markalı avtomobillə yolu keçmək istəyən 1999-cu il təvəllüdlü Nurullayev Qərib Şakir oğlunu vurub.
Nəticədə piyada ağır xəsarət alıb. O, sürücünün köməyi ilə xəstəxanaya çatdırılıb.
Faktla bağlı Nəsimi Rayon Polis İdarəsinin əməkdaşları hadisəni törədən sürücünün izahatını alıb.
Y.Ağamalı Milli Məclisin deputatı Fəzail Ağamalının böyük oğludur.
A.S.
www.oxu.az
"
"İlham Əliyev Avropa İttifaqı Şurasının nümayəndə heyətini qəbul etdi - FOTO + YENİLƏNİBAzərbaycan prezidenti İlham Əliyev Avropa İttifaqının Brüsseldə akkreditə olunmuş səfirlərinin daxil olduğu Avropa İttifaqı Şurasının Siyasi və Təhlükəsizlik Komitəsinin nümayəndə heyətini qəbul edib.
Oxu.Az-ın məlumatına görə, çıxışında Ermənistan-Azərbaycan, Dağlıq Qarabağ münaqişəsindən danışan prezident İlham Əliyev Ermənistan tərəfindən Azərbaycan torpaqlarının bir hissəsinin işğal olunduğunu, həmin ərazilərdə etnik təmizləmə siyasətinin aparıldığını, Xocalı soyqırımının törədildiyini bildirib.
Azərbaycan-Avropa İttifaqı əlaqələrinə toxunan dövlət başçısı quruma üzv ölkələrlə əməkdaşlığın yüksək səviyyədə olduğunu, iqtisadi əməkdaşlığın inkişaf etdiyini diqqətə çatdırıb, Avropanın enerji təhlükəsizliyinin təmin olunmasında ölkəmizin rolunu vurğulayıb.
Prezident İlham Əliyev son illərdə Azərbaycan iqtisadiyyatının əldə etdiyi nailiyyətlərdən danışaraq bildirib ki, Azərbaycan irimiqyaslı enerji və nəqliyyat layihələrini icra edir və ölkəmiz Şərq-Qərb, Şimal-Cənub nəqliyyat dəhlizləri layihələrinin icrasında mühüm rol oynayır və beynəlxalq nəqliyyat qovşağına çevrilməkdədir.
Dövlət başçısı çıxışında Azərbaycanın beynəlxalq terrorizmlə mübarizədə fəal rolundan danışıb. Azərbaycan prezidenti ölkəmizdə multikulturalizm və dünyəvilik dəyərlərinin qorunub saxlandığını vurğulayıb. Prezident İlham Əliyev Azərbaycanda demokratiyanın və bütün azadlıqların təmin olunduğunu da bildirib.
Sonra Avropa İttifaqı Şurasının Siyasi və Təhlükəsizlik Komitəsinin sədri Valter Stivens, Avropa İttifaqının Brüsseldə akkreditə olunmuş Fransa, Bolqarıstan və Almaniyadan olan səfirləri çıxış ediblər.









































11:56
Azərbaycan prezidenti İlham Əliyev oktyabrın 4-də Avropa İttifaqı Şurasının siyasi və təhlükəsizlik komitəsinin sədri Valter Stevensin rəhbərlik etdiyi nümayəndə heyətini qəbul edib.
Oxu.Az xəbər verir ki, məlumatı Azərbaycan prezidentinin mətbuat xidməti yayıb.
A.M.
www.oxu.az
"
"Özbəkistan prezidenti Azərbaycana səfərə gələcəkÖzbəkistan prezidenti Şavkat Mirziyoyevin Azərbaycana səfər edəcəyi gözlənilir.
Oxu.Az Report-a istinadən xəbər verir ki, məlumatı Azərbaycanın Özbəkistandakı səfiri Hüseyn Quliyev verib.
""Bilirsiniz, keçən il faciəvi hadisə baş verdi. Özbəkistanın ilk prezidenti İslam Kərimov vəfat etdi. Biz onun səfərinə hazırlaşırdıq.
Ancaq bu hadisə planlarımızı pozdu. Sonradan biz Özbəkistanın yeni prezidentinə Azərbaycana səfər etmək təklifi ilə məktub təqdim etdik və təklif minnətdarlıq hissi ilə qəbul olundu. Səfərin bu il baş tutacağı açıqlandı"", - H.Quliyev vurğulayıb.
Ölkələr arasında ikitərəfli əlaqələri şərh edən səfir münasibətlərin ən yüksək səviyyədə olduğunu bildirib.
N.H.
www.oxu.az
"
"WT: Sülh şəraitində yaşamaq üçün yer axtarışındasınızsa, Azərbaycana gəlinAzərbaycanda uzun illərdən bəri müxtəlif xalqlar və etnik qruplar birlikdə yaşayıb, Azərbaycan xalqı onlara qarşı sevgi və mərhəmət nümayiş etdirib. Tarix boyu Azərbaycanda yaşayan xristian, yəhudi və müsəlmanlar arasında münaqişə qeydə alınmayıb.
Oxu.Az-ın Trend-ə itinadən məlumatına görə, bunu Bakı və Xəzəryanı Yeparxiyanın mətbuat katibi Konstantin Ata “Washington Times”da dərc olunan “Azərbaycan: Dini tolerantlıq diyarı” adlı məqalədə deyib.
“Hansı müsəlman ölkəsi yəhudi, xristian, müsəlman və bəhailərə sülh və harmoniya şəklində yaşamaq imkanı verir?” sualına cavab axtarıldığı yazıda qeyd olunur ki, əsası ümummilli lider Heydər Əliyev tərəfindən qoyulan tolerantlıq və multikulturalizm hazırda Azərbaycan Prezidenti İlham Əliyev tərəfindən uğurla davam etdirilir. Müxtəlif dini icmalar nəinki sülh şəraitində yaşayır, eyni zamanda, sosial və xeyriyyə tədbirlərinə də qatılırlar.
K.Ata həmçinin bildirib: 
“Baxmayaraq ki, ölkə əhalisinin əksəriyyəti müsəlmanlardan ibarətdir, Konstitusiyaya əsasən, Azərbaycan dünyəvi dövlətdir. Bu, Azərbaycan vətəndaşları və ölkəni sevən hər bir şəxs kimi bizim də Konstitusiyamızdır. Biz bu ölkəyə uğurlar, maddi, mənəvi inkişaf arzulayırıq”.
Məqalədə həmçinin, BMT-nin 1948-ci il tarixli “İnsan Hüquqları Haqqında Bəyannamə”si ilə də bağlı fikirlər yer alır.
Bildirilir ki, Bəyannaməyə əsasən, dinindən, dilindən, irqindən, milli və sosial mənsubiyyətindən və s. asılı olmayaraq, hər kəsin söz, fikir, vicdan, təhsil, din azadlığı var.
Azərbaycan Dağ Yəhudiləri dini icmasının sədri Milix Yevdayev isə bildirib: 
“Mən hər zaman, hər yerdə yəhudilərə deyirəm ki, əgər sülh şəraitində yaşamaq üçün yer axtarışındasınızsa, Azərbaycana gəlin”.
O qeyd edib ki, biz Azərbaycanda artıq 2000 ilə yaxındır ki, yaşayırıq və daha 2000 il də yaşayacağıq: 
“Biz burada müxtəlif din nümayəndələri və etnik qruplarla birgə sülh və harmoniya şəklində yaşayırıq. Azərbaycan hökuməti din və dilimizin qorunması istiqamətində çalışır. Biz ölkə Konstitusiyasında nəzərdə tutulan bütün hüquqlardan bəhrələnirik. Prezident İlham Əliyev hər bir vətəndaşın prezidenti olduğunu deyir. Biz Azərbaycanda sülh və təhlükəsizlik şəraitində yaşayırıq”.
Məqalədə daha sonra Bəhai Dini İcmasının katibi Ramazan Əsgərli deyib ki, coğrafi baxımdan Şərqlə Qərbin qovşağında yerləşən Azərbaycan öz mədəniyyətini hər iki baxımdan inkişaf etdirib: 
“Azərbaycan xalqı öz tolerantlığı və mərhəmətliliyi ilə digər mədəniyyət və xalqlara təsir göstərir. Azərbaycan xalqı digər mədəniyyət və xalqlara münasibətdə öz tolerantlığı və nəcibliyi ilə seçilir. Hökumət bu mədəniyyətin inkişafı üçün lazımi şərait yaradıb və multikulturalizmi dövlət siyasəti kimi qəbul edib. Bəhai yazılarında azərbaycanlılar qədim və zəngin mədəniyyətə malik sülhsevər xalq kimi təqdim edilir. Bəhai dini ölkədə yaradılan şəraitdən yetərincə yararlanır və biz buna görə Azərbaycan hökumətinə minnətdarıq”.
S.B.
www.oxu.az
"
"İlham Əliyevin Ukraynaya səfəri gözlənilir“Azərbaycan prezidentinin yaxın vaxtlarda Ukraynaya səfəri olacaq. Tarix dəqiqləşdirilir”.
Oxu.Az-ın APA-ya istinadən məlumatına görə, bunu Bakıda səfərdə olan Ukraynanın xarici işlər naziri Pavlo Klimkin deyib.
Nazir bildirib ki, bu, dövlət səfəri olduğuna görə müzakirə ediləcək məsələlər indidən müəyyənləşdirilir.
“Bu, tam məzmunlu səfər olacaq. Geniş spektrda müzakirə olunası məsələlər var. Səfər zamanı çoxlu saylı sənədin imzalanması gözlənilir”, - deyə P. Klimkin qeyd edib.
S.B.
www.oxu.az
"
"Səfir: Azərbaycan Almaniyanın regionda ən vacib tərəfdaşıdırAzərbaycan Almaniya üçün Cənubi Qafqaz regionunda ən vacib tərəfdaşdır.
Oxu.Az-ın APA-ya istinadən xəbərinə görə, bunu Almaniya Federativ Respublikasının Azərbaycandakı səfiri Mixael Kindsqrab deyib.
Səfir son zamanlarda yaşanan iqtisadi böhranın Azərbaycanla ticarət sahəsinə də öz təsirini göstərdiyini təəssüflə qeyd edib.
Diplomat bildirib ki, buna baxmayaraq, alman şirkətləri gələcəkdə də Azərbaycan şirkətlərinin tərəfdaşı olmaq istəyirlər: 
“Bu il Almaniya və Azərbaycan arasında iqtisadi biznes forumu təşkil olunacaq. Bu forumda çoxsaylı Almaniya şirkətləri iştirak edəcək. Bundan başqa, bu ilin payızında Berlində Azərbaycan və Almaniya arasında təsis olunmuş yüksək səviyyəli işçi qrupunun növbəti iclası gözlənilir. Bu iclasda  gələcək iqtisadi layihələr müzakirə olunacaq”.
Azərbaycanın gələcək iqtisadi inkişafına inamını ifadə edən səfir bildirib ki, alman şirkətləri bu inkişafa öz töhfəsini verəcək.
S.B.
www.oxu.az
"
"İlham Əliyev sərəncam imzaladıPrezident İlham Əliyev Avropa çempionatında Azərbaycanın qadın voleybolçularının uğurlu iştirakı haqqında sərəncam imzalayıb. 
Oxu.Az-ın məlumatına görə, voleybol üzrə qadınlar arasında 2017-ci il Avropa çempionatında Azərbaycan milli komandasının uğurlu iştirakını, ölkəni layiqincə təmsil etdiyini nəzərə alaraq, Azərbaycan voleybolunun inkişafında xidmətlərinə görə Azərbaycan Voleybol Federasiyasına Azərbaycan Respublikasının 2017-ci il dövlət büdcəsində nəzərdə tutulmuş Prezidentin ehtiyat fondundan 2 milyon manat ayrılıb.
Maliyyə Nazirliyinə müvafiq məbləğdə maliyyələşməni təmin etmək tapşırılıb.
E.Ə.
www.oxu.az
"
"Prezident təhsil işçilərini təltif edib – SİYAHIAzərbaycan prezidenti İlham Əliyev təhsil işçilərinin “Tərəqqi” medalı ilə təltif edilməsi haqqında sərəncam imzalayıb.
Oxu.Az-ın məlumatına görə, Azərbaycan təhsilinin inkişafında xidmətlərinə görə aşağıdakı təhsil işçiləri “Tərəqqi” medalı ilə təltif edilib:
Abbasova Mehriban Qədir qızı
Abdullayeva Adilə Nəbi qızı
Abdullayeva Dilşad Şirin qızı
Abdulova Şövkət Məmmədrza qızı
Axundova Nailə Ələsgər qızı
Alqayev Şərif Əyyub oğlu
Allahyarov Elburus Kamal oğlu
Babayev Nadir Kavı oğlu
Babayeva Aygün Məmməd qızı
Balaşova Gülxanım Novruz qızı
Cabbarov Hafiz Əkbər oğlu
Cavadov Mahmud İbrahim oğlu
Əhmədova Gülbəniz Əhməd qızı
Əhmədova Kəmalə Şamil qızı
Əkbərova Məsmə Sabir qızı
Ələkbərli İncinaz Rauf qızı
Əliyev Bəhman Şıxvəli oğlu
Əliyeva Elmira Muxtar qızı
Əliyeva Rahilə Alı qızı
Əlizadə Murad Əlisurət oğlu
Əsgərova Yeganə Məhəmməd qızı
Haşımova Sevda Hacırza qızı
Həsənova Şəfa Camal qızı
Hümmətova Nuriyyə Əli qızı
Hüseynova Bahar İsmixan qızı
Hüseynova Lalə Emin qızı
Xudiyeva Günəş Şərəfəddin qızı
İmanova Yeganə Allahverən qızı
Kərimli Naibə Kamil qızı
Qurbanov Orxan Məhəbbət oğlu
Mahmudova Ruhiyyə Qüdrət qızı
Manafov Xanbala Hüseynalı oğlu
Mehdiyeva İradə Cuma qızı
Mehdiyeva Validə Zülfüqar qızı
Məlikov Ziya Hacı oğlu
Məmmədova Səxavət Hacbala qızı
Məşədibəyova Samirə Camal qızı
Möhbalayeva Ülviyyə Osman qızı
Muradova Xanım Tacəddin qızı
Nəsirova Yeganə Gülağa qızı
Nəzərov İqrar Qeyrət oğlu
Rəhimov Məhəmməd Məhəmməd oğlu
Rəhimova Ceyhunə Vaqif qızı
Rüstəmova Vəfa Aslan qızı
Rüstəmova Zenfira Tofiq qızı
Seyidova İradə Dursun qızı
Səlimova Gülnarə Əjdər qızı
Səmədova İradə Dilavər qızı
Soltanova Gülsən Rza qızı
Süleymanova Tahirə Mehrac qızı
Şabani Xuraman Cahid qızı
Şabiyeva Aygün Sətdar qızı
Şükürova Xanımqız Abbasqulu qızı
Tağıyev Fərhad Talıb oğlu
Yarmetova Sevda Asəf qızı
Zeynalova Solmaz Məhərrəm qızı
Zeynalova Vətanə Rəsul qızı
Zülfüqarova Aynur Vaqif qızı.
 
Dövlət başçısının digər sərəncamı ilə Azərbaycan təhsilinin inkişafında xidmətlərinə görə aşağıdakı təhsil işçilərinə Azərbaycan Respublikasının fəxri adları verilib:
 
“Əməkdar müəllim”
 
Abasova Elmirə Nəhməd qızı
Abbasov Cəmil Zöhrab oğlu
Abdullayev Cəmşid Həsən oğlu
Adıgözəlov Əhliyət Musa oğlu
Ağayeva Dürdanə Şamil qızı
Bağırov Tahir Qasım oğlu
Bəşirli Əli Allahverdi oğlu
Cəfərova Almaz Əli qızı
Eminova Şəhla Lətif qızı
Eybullayev Elçin Fərhad oğlu
Əhmədova Xanım Xanbaba qızı
Əhmədova Xuraman Məhəddin qızı
Əhmədova Səlimə Bağır qızı
Ələkbərova Viktoriya Sadıqovna
Ələsgərova Sakibə İsmayıl qızı
Əliyeva Bənövşə Mustafa qızı
Əliyeva Ayşa Mübarək qızı
Əliyeva Flora Firuddin qızı
Əliyeva Kəmalə Hafiz qızı
Əliyeva Nəzakət Səlim qızı
Əsədov Ədalət İxtiyar oğlu
Əsgərova Şəhla Həsən qızı
Gülməmmədov Bəhram Gülməmməd oğlu
Heydərov Paşa Ələkbər oğlu
Həsənova Sevda Həsən qızı
Həsənova Lalə Kamal qızı
Hüseynxanova Xatın Zakir qızı
Hüseynli Yeganə Hüseyn qızı
Hüseynova Minə Mürsəl qızı
İbrahimova Firəngiz Boris qızı
Kazımlı Xanhüseyn Hüseynağa oğlu
Kərimova Bahar İsbəndiyar qızı
Qarayev Yaşar Ağaxan oğlu
Qazıyeva Xumar Asim qızı
Quluzadə Səadət Orxan qızı
Qurbanov Qurban Heydər oğlu
Mahmudova Aygün Musa qızı
Mədətova Validə Macir qızı
Məmmədov Nizami Cəfər oğlu
Məmmədova Sona Ağamalı qızı
Məmmədova Svetlana Dadaş qızı
Mirzəyeva Ağbacı Nuftulla qızı
Muradova Yetər Tahir qızı
Mustafayeva Gülnarə İbrahim qızı
Nəcəfova Ruhiyyə Allahverdi qızı
Razıyeva Zalxa Babaəfəndi qızı
Rəhimova Dilgüşa Rəhim qızı
Rzayeva Sehranə Nəriman qızı
Sadıq Zadə Hicran Əzizağa qızı
Sadıqov Sadıq Mabid oğlu
Səfərəliyev Əliağa Sədri oğlu
Səmədova İradə Rəfi qızı
Səmədova Təranə Hacıağa qızı
Süleymanova Fəridə Məcid qızı
Şahmalıyeva Suma Xanlar qızı
Şükürova Nailə Sadıx qızı
Zamanova Müzəyyam Fərəməz qızı
 
“Əməkdar mədəniyyət işçisi”
 
Bayramova Lalə Hüseyn qızı
 
“Əməkdar bədən tərbiyəsi və idman xadimi”
 
Məmmədov Əbülfəz Oktyabroviç.
E.Ə.
www.oxu.az
"
"Prezident Qobustan Rayon İcra Hakimiyyətinə 3 milyon manat ayırdıPrezident İlham Əliyev “Qobustan şəhərində abadlıq-quruculuq işlərinin davam etdirilməsi ilə bağlı əlavə tədbirlər haqqında” sərəncam imzalayıb.
Oxu.Az xəbər verir ki, sərəncanla Qobustan şəhərində abadlıq-quruculuq işlərinin davam etdirilməsi üçün Azərbaycan Respublikasının 2017-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan Qobustan Rayon İcra Hakimiyyətinə 3 milyon manat ayrılıb.
Maliyyə Nazirliyinə bu sərəncamda göstərilən məbləğdə maliyyələşməni təmin etmək tapşırılıb.
E.Ə.
www.oxu.az
"
"İlham Əliyev boksçuları qəbul etdi - YENİLƏNİB + FOTOAzərbaycan Respublikasının Prezidenti İlham Əliyev oktyabrın 3-də Ümumdünya Boks Şurasının Bakıda keçirilən 55-ci Konvensiyasının nümayəndə heyətini qəbul edib.
Oxu.Az xəbər verir ki, nümayəndə heyətinə Ümumdünya Boks Şurasının rəhbəri Maurisio Süleymanın başçılığı altında Avropa Boks İttifaqının, Şimali Amerika Boks Federasiyasının, Britaniya Boks Nəzarəti Şurasının prezidentləri, WBC versiyası üzrə keçmiş dünya çempionları Evander Holifild, Kostya Dzyu, Yuri Arbaçkov, Vitali Kliçko, Nino Benvenuti, Karlos Zarate, Azumah Nelson, Bernard Hopkins və WBC versiyası üzrə hazırkı dünya çempionu Jelena Mrdjenoviç daxildir.
İdmanın boks növünə verdikləri dəstəyə görə prezident İlham Əliyevə və birinci xanım Mehriban Əliyevaya görüşdə xatirə hədiyyəsi olaraq WBC çempion kəmərləri təqdim edilib.
Sonda xatirə şəkilləri çəkdirilib.










































































***
13:56
Prezident İlham Əliyev Bakıda keçirilən Ümumdünya Boks Şurasının 55-ci Konvensiyasının iştirakçılarını qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.
E.Ə.
www.oxu.az
"
"Bu cinayətləri törədənlərin azadlığı məhdudlaşdırılacaqAzərbaycanda yeni cəza növü kimi tətbiq ediləcək azadlığın məhdudlaşdırılması cəzasının şamil olunacağı cinayət əməllərinin siyahısı açıqlanıb.
Oxu.Az-ın APA-ya istinadən məlumatına görə, Cinayət Məcəlləsinə Azərbaycan prezidenti tərəfindən təklif edilən son dəyişikliklərdə yer alan yeni cəza növünün şamil olunacağı maddələrdə mövcud cəzalar da qüvvədə qalacaq, yeni cəza növü isə dispozisiyasına uyğun olaraq, məhkəmənin qərarı ilə təyin olunacaq.
Azadlığın məhdudlaşdırılması adlı yeni cəza növünün şamil olunacağı cinayət əməlləri aşağıdakı maddələr üzrədir:
- Maddə 85. Yetkinlik yaşına çatmayanlara təyin edilən cəzanın növləri;
- Maddə 121. Ananın yeni doğduğu uşağı qəsdən öldürməsi;
- Maddə 122. Qəflətən baş vermiş güclü ruhi həyəcan vəziyyətində qəsdən adam öldürmə;
- Maddə 123. Zəruri müdafiə həddini və ya cinayət törətmiş şəxsin tutulması üçün zəruri həddi aşmaqla adam öldürmə;
- Maddə 124. Ehtiyatsızlıqdan adam öldürmə;
- Maddə 127. Qəsdən sağlamlığa az ağır zərər vurma;
- Maddə 128. Qəsdən sağlamlığa yüngül zərər vurma;
- Maddə 129. Qəflətən baş vermiş güclü ruhi həyəcan vəziyyətində qəsdən sağlamlığa ağır və ya az ağır zərər vurma;
- Maddə 130. Zəruri müdafiə həddini aşmaqla sağlamlığa ağır və ya cinayət törətmiş şəxsin tutulması üçün zəruri həddi aşmaqla sağlamlığa ağır və ya az ağır zərər vurma;
- Maddə 131.2. Ehtiyatsızlıqdan sağlamlığa ağır zərər vurma;
- Maddə 133. Əzab vermə;
- Maddə 134. Öldürməklə və ya sağlamlığa ağır zərər vurmaqla hədələmə;
- Maddə 140. İnsan immunçatışmazlığı virusu ilə yoluxdurma;
- Maddə 142. Xəstəyə kömək göstərməmə;
- Maddə 143. Təhlükədə qoyma;
- Maddə 144. Adam oğurluğu;
- Maddə 147. Böhtan;
- Maddə 156. Şəxsi həyatın toxunulmazlığını pozma;
- Maddə 157. Mənzil toxunulmazlığını pozma;
- Maddə 158. Hüquqi şəxslərin binalarının (otaqlarının) toxunulmazlığını pozma;
- Maddə 160. Seçki (referendum) komissiyalarının işinə müdaxilə etmə və ya təsir göstərmə;
- Maddə 162. Əmək mühafizəsi qaydalarını pozma;
- Maddə 165. Müəlliflik hüquqlarını və ya əlaqəli hüquqları pozma;
- Maddə 169. Toplantıları keçirmə qaydasını pozma;
- Maddə 177. Oğurluq;
- Maddə 178. Dələduzluq;
- Maddə 179. Mənimsəmə və ya israf etmə;
- Maddə 180. Soyğunçuluq;
- Maddə 185. Talama məqsədi olmadan qanunsuz olaraq avtomobil və ya başqa nəqliyyat vasitəsi ələ keçirmə;
- Maddə 186. Əmlakı qəsdən məhv etmə və ya zədələmə;
- Maddə 187. Əmlakı ehtiyatsızlıqdan məhv etmə və ya zədələmə;
- Maddə 189-1. Təbii qazın, suyun, elektrik və ya istilik enerjisinin talanması;
- Maddə 192. Qanunsuz sahibkarlıq;
- Maddə 193. Yalançı sahibkarlıq;
- Maddə 194. Cinayət yolu ilə əldə edildiyini bilə-bilə pul vəsaitlərini və ya digər əmlakı əldə etmə, onlara sahiblik və ya onlardan istifadə etmə, yaxud sərəncam vermə ;
- Maddə 195. Qanunsuz kredit alma və ya kreditdən təyinatı üzrə istifadə etməmə;
- Maddə 196. Kreditor borclarını ödəməkdən qəsdən yayınma;
- Maddə 197. Əmtəə nişanlarından qanunsuz istifadə etmə;
- Maddə 198. Bilə-bilə yalan reklam etmə;
- Maddə 200. İstehlakçıları aldatma və ya pis keyfiyyətli məhsul istehsal etmə və satma;
- Maddə 200-1. Dərman vasitələrinin qanunsuz dövriyyəsi;
- Maddə 200-2. Genetik modifikasiya olunmuş bitkilərin, yaxud müasir biotexnoloji və gen mühəndisliyi metodları ilə yaradılmış kənd təsərrüfatı bitki materiallarının və ya genetik modifikasiya olunmuş bitkilərin genetik materiallarından istifadə edilərək, istehsal olunan yeyinti məhsullarının qanunsuz dövriyyəsi;
- Maddə 203-1. Qiymətli kağızlar bazarında manipulyasiyalar;
- Maddə 204. Saxta pul və ya qiymətli kağızlar hazırlama, əldə etmə və ya satma;
- Maddə 206. Qaçaqmalçılıq;
- Maddə 221. Xuliqanlıq;
- Maddə 222-1. Özbaşına tikinti işləri aparma;
- Maddə 223. Partlayış təhlükəli obyektlərdə təhlükəsizlik qaydalarını pozma;
- Maddə 224-2. İxrac rejimini pozma;
- Maddə 225. Yanğın təhlükəsizliyi qaydalarını pozma;
- Maddə 228. Qanunsuz olaraq odlu silah, onun komplekt hissələrini, döyüş sursatı, partlayıcı maddələr və qurğular əldə etmə, başqasına vermə, satma, saxlama, daşıma və gəzdirmə;
- Maddə 230. Odlu silahı diqqətsiz saxlama;
- Maddə 231. Silahın, döyüş sursatının, partlayıcı maddələrin və qurğuların mühafizəsi üzrə vəzifələri lazımınca yerinə yetirməmə;
- Maddə 233. İctimai qaydanın pozulmasına səbəb olan hərəkətləri təşkil etmə və ya bu cür hərəkətlərdə fəal iştirak etmə;
- Maddə 236. Narkotik vasitələrin və ya psixotrop maddələrin istehlakına təhrik etmə;
- Maddə 237. Qanunsuz olaraq tərkibində narkotik maddələr olan bitkiləri kultivasiya etmə;
- Maddə 239. Narkotik vasitələri və psixotrop maddələri əldə etmək hüququ verən reseptləri tibbi göstəricilər olmadan qanunsuz vermə və ya saxtalaşdırma;
- Maddə 247. İşlərin yerinə yetirilməsi zamanı ətraf mühitin mühafizəsi (qorunması) qaydalarını pozma;
- Maddə 249. Baytarlıq qaydalarını və bitki xəstəliklərinə və ziyanvericilərinə qarşı müəyyən edilmiş mübarizə qaydalarını pozma;
- Maddə 250. Suyu (su mənbələrini) çirkləndirmə;
- Maddə 251. Atmosferi (havanı) çirkləndirmə;
- Maddə 252. Dəniz mühitini çirkləndirmə;
- Maddə 253. Sahilyanı şelf haqqında Azərbaycan Respublikasının qanunvericiliyini pozma;
- Maddə 254. Torpaqları korlama;
- Maddə 255. Yerin təkinin qorunması və istifadəsi qaydalarını pozma;
- Maddə 256. Balıq və digər su bioresurslarını qanunsuz tutma;
- Maddə 258. Qanunsuz ov etmə;
- Maddə 259. Qanunsuz ağac kəsmə;
- Maddə 260. Meşələri və digər yaşıllıqları məhv etmə və ya zədələmə;
- Maddə 261. Xüsusi mühafizə olunan təbiət ərazilərinin və təbiət obyektlərinin mühafizə rejimini pozma;
- Maddə 264. Yol nəqliyyat hadisəsi yerindən qaçma;
- Maddə 268. Magistral boru kəmərlərinin inşası, istismarı və ya təmir edilməsi zamanı təhlükəsizlik qaydalarını pozma;
- Maddə 269. Gəmi kapitanının fəlakətə uğrayanlara kömək göstərməməsi;
- Maddə 285. Məzmununda dövlət sirri olan sənədləri itirmə;
- Maddə 286. Ədalət mühakiməsinin, ibtidai istintaqın həyata keçirilməsinə mane olma;
- Maddə 292. Qanunsuz olaraq tutma, həbs yerində alma və ya həbsdə saxlama;
- Maddə 294. Sübutları saxtalaşdırma;
- Maddə 296. Bilə-bilə yalan xəbərçilik etmə;
- Maddə 297. Bilə-bilə yalan ifadə vermə, yalan rəy vermə və ya yanlış tərcümə etmə;
- Maddə 302. Əməliyyat-axtarış fəaliyyəti haqqında qanunvericiliyi pozma;
- Maddə 306. Məhkəmənin hökmünü, qərarını, yaxud digər aktını icra etməmə;
- Maddə 308. Vəzifə səlahiyyətlərindən sui-istifadə;
- Maddə 314. Səhlənkarlıq;
- Maddə 319. Azərbaycan Respublikasının dövlət sərhədini qanunsuz olaraq dəyişmə;
- Maddə 324. Azərbaycan Respublikasının Dövlət bayrağı və ya Azərbaycan Respublikasının Dövlət gerbi barədə təhqiredici hərəkətlər;
- Maddə 326. Rəsmi sənədləri, ştampları, möhürləri oğurlama və ya məhv etmə;
Qeyd edək ki, Azərbaycan prezidentinin təqdimatı ilə Cinayət Məcəlləsinə yeni 52-1 maddəsinin (azadlığın məhdudlaşdırılması) əlavə edilməsi təklif olunur.
Yeni maddəyə görə, azadlığın məhdudlaşdırılması cəzası məhkumun cəmiyyətdən tam təcrid olunmadan yaşayış yeri üzrə nəzarət altında saxlanmaqla azadlıq hüququnun məhdudlaşdırılmasından ibarətdir.
Azadlığın məhdudlaşdırılması cəzasına məhkum edilmiş şəxsə aşağıdakı tələblər qoyulur:
- yaşayış yerini tamamilə və ya günün müəyyən vaxtlarında tərk etməmək;
- elektron nəzarət vasitəsini gəzdirmək və həmin vasitənin işlək vəziyyətdə saxlanması üçün ona xidmət etmək;
- məhkəmənin müəyyən etdiyi ərazi hüdudlarını tərk etməmək;
- cəzanın icrasına nəzarət edən orqanın razılığı olmadan yaşayış yerini dəyişməmək, habelə həmin orqanı iş və ya təhsil yerinin dəyişdirilməsi barədə əvvəlcədən məlumatlandırmaq.
Maddəyə görə, məhkəmə məhkum üçün aşağıdakı vəzifələri müəyyən edə bilər:
- kütləvi və digər tədbirlər təşkil etməmək və ya belə tədbirlərdə iştirak etməmək;
- alkoqolizmdən, narkomaniyadan, toksikomaniyadan və ya zöhrəvi xəstəliklərdən müalicə kursu keçmək.
Azadlığın məhdudlaşdırılması 6 aydan 5 ilədək hesablanacaq.
Cinayət Məcəlləsinə yeni cəza növünün yer aldığı dəyişikliklər artıq ictimai dinləmədən keçib və yaxın günlərdə Milli Məclisdə müzakirəyə çıxarılacaq.
Xatırladaq ki, azadlığın məhdudlaşdırılması cəza növü 2011-ci ildə ləğv edilib və o vaxta qədər tamam başqa formatda olub.
N.O.
www.oxu.az
"
"İlham Əliyev milli komandanı qəbul etdi - FOTO + YENİLƏNİBAzərbaycan prezidenti İlham Əliyev qadınlar arasında voleybol üzrə Avropa çempionatında dördüncü yeri tutan milli komandamızın heyətini qəbul edib.
Oxu.Az-ın məlumatına görə, prezident İlham Əliyev layiqli çıxış etmələri münasibətilə qadınlar arasında voleybol üzrə Avropa çempionatında dördüncü yeri tutan milli komandamızın heyətini təbrik edib.
Bildirib ki, milli komandamızın çıxışı bütün azarkeşlərə böyük sevinc bəxş edib: “Bu, son dərəcə maraqlı idman mübarizəsi idi və çempionat bizim qadın voleybolumuzun səviyyəsini bir daha nümayiş etdirdi. Bütövlükdə, qadınlar arasında voleybol üzrə Avropa çempionatı çox uğurla keçdi və təşkilatçılıq yüksək səviyyədə oldu. Avropa federasiyalarının rəhbərləri və digər qonaqlar da bunu qeyd ediblər”.
Çempionatın yalnız Bakıda deyil, həm də regionda - Göygöl şəhərində keçirilməsinin əlamətdar olduğunu vurğulayan dövlət başçısı deyib ki, bu, bizim idman infrastrukturunun inkişafını göstərir: “Bütün idman növləri, o cümlədən voleybolda idmançılar üçün yaradılan yaxşı şərait olmadan belə dinamik inkişaf mümkün olmazdı. Bütövlükdə, Azərbaycan dünya Olimpiya ailəsində artıq öz layiqli yerini tutub. Bu, bizimlə yanaşı, beynəlxalq strukturların, o cümlədən Beynəlxalq Olimpiya Komitəsinin, Avropa Olimpiya Komitələrinin verdiyi qiymətdir”.
Prezident İlham Əliyev bu yaxınlarda Azərbaycan Milli Olimpiya Komitəsinin yaradılmasının 25 illik yubileyinin qeyd edildiyini və həmin tədbirdə dünyanın yüksək vəzifəli idman məmurlarının çıxışlarında Azərbaycanın çox böyük, misilsiz uğurlar qazandığını qeyd etmələrini xatırladıb. “Əsasən, bizim idman uğurlarımız fərdi idman növlərində qazanılıb. Komanda növlərində isə, hesab edirəm ki, qadın voleybolu birinci yerdədir” deyən dövlət başçısı vurğulayıb ki, bunu milli komandamızın oyunu və əldə edilən nəticə də göstərib. Avropada 4-cü yeri qazanmağın böyük nailiyyət olduğunu bildirən prezident İlham Əliyev deyib ki, qrupdakı və 1/4 final oyunundakı rəqiblər üzərində böyük üstünlüklə qazanılan qələbələr azarkeşlər üçün gözlənilməz idi.
“Əlbəttə, ilk növbədə, sizin üçün təəssüfləndiricidir ki, medal qazana bilmədiniz. Ancaq qarşıda xeyli digər yarışlar var. Əminəm ki, qələbələr olacaq. Əsas odur ki, layiqli çıxış etdiniz” deyən prezident İlham Əliyev komandamızın yüksək məharət göstərdiyini və yarımfinal oyununda qələbəyə yaxın olduğunu söyləyib. Dövlət başçısı bildirib ki, idman idman olaraq qalır, burada hadisələr müxtəlif cür inkişaf edir.
Prezident İlham Əliyev milli komandanın baş məşqçisi Faiq Qarayev başda olmaqla məşqçi kollektivinin əməyini qeyd edib. Faiq Qarayevin uzun illər ərzində dünya voleybolunda böyük nüfuz qazandığını, komandamıza uğurla rəhbərlik etdiyini vurğulayan dövlət başçısı Azərbaycanda müasir qadın voleybolunun inkişafının onun adı ilə bağlı olduğunu deyib. Prezident İlham Əliyev, həmçinin idmançılar üçün yaxşı şərait yaradılması istiqamətində Voleybol Federasiyasının təşkilatçılıq fəaliyyətinin də yeni keyfiyyət səviyyəsinə qalxdığını bildirib. Dövlət başçısı meydançada belə yaxşı nəticələrə nail olmaq üçün çalışan, yüksək ustalıq nümayiş etdirən və bir daha azarkeşlərin böyük rəğbətini qazanan komandamızın oyunçularına bir daha təşəkkürünü bildirib.
“Bizim idmançılar çox peşəkar və vətənpərvərdir. Çünki qələbə uğrunda bu cür əzmlə mübarizə aparmaq səmimi qəlbdən milyonlarla Azərbaycan vətəndaşına sevinc bəxş etmək istəyən idmançıya xasdır” deyən prezident İlham Əliyev idmançılarımızın gələcəkdə də bizi yaxşı nailiyyətlərlə sevindirəcəklərinə əminliyini ifadə edib.
Voleybol üzrə qadınlardan ibarət milli komandamızın dünyanın güclüləri sırasında olduğunu deyən prezident İlham Əliyev qadınlar arasında voleybol üzrə Avropa çempionatında dördüncü yeri tutmağımızın böyük nailiyyət olduğunu bir daha vurğulayıb. Dövlət başçısı qeyd edib ki, Azərbaycan əhalisinin sayına görə o qədər də böyük olmasa da, komandamız dünyanın aparıcı, böyük tarixi, ənənələri və potensialı olan voleybol üzrə yığma komandaları ilə bərabər səviyyədə mübarizə aparıb. Azərbaycan prezidenti komandamıza yeni-yeni uğurlar arzulayıb.
Sonra milli komandamızın üzvləri dövlətimizin başçısına xatirə hədiyyələri təqdim ediblər.
Sonda xatirə şəkli çəkdirilib.
***
10:14
Prezident İlham Əliyev oktyabrın 3-də qadınlar arasında voleybol üzrə Avropa çempionatında dördüncü yeri tutan Azərbaycan milli komandasının heyətini qəbul edib.
Oxu.Az-ın xəbərinə görə, bu barədə prezidentin mətbuat xidməti məlumat yayıb.

















N.О.
www.oxu.az
10:14
"
"Nazir: Bu, bəlkə də, sonuncu görüş oldu""Azərbaycanla Avropa İttifaqı arasında əməkdaşlıq tədricən güclənməkdədir. Biz strateji tərəfdaşlıq layihəsinin ikinci fəslini müzakirə edirik. İlk dəfədir ki, tərəfdaş ölkə üzv ölkələrlə tərəfdaşlıq layihəsi təklif edib. Bu, bir az çətin prosesdir. Amma ümid edirik ki, proseslər hamar gedəcək. Biz yeni saziş üzrə danışıqları noyabrda Brüsseldə keçiriləcək sammit öncəsi yekunlaşdırmağı planlaşdırırdıq"".
Oxu.Az APA-ya istinadla xəbər verir ki, bunu xarici işlər naziri Elmar Məmmədyarov Bakıda ukraynalı həmkarı Pavlo Klimkinlə görüşdən sonra keçirilən mətbuat konfransında deyib.
Nazir bildirib ki, hazırda danışıqların növbəti mərhələləri keçirilir: ""Oktyabrda açıq səma sazişi üzrə görüş olacaq. Bu, bəlkə də, sonuncu görüş oldu. Hazırda tərəflər arasında əməkdaşlıq sürətlə inkişaf edir. İkitərəfli münasibətlər çərçivəsində bir sıra məsələlər var. Biz 10 üzv ölkə ilə strateji tərəfdaşıq. Bəziləri ilə strateji tərəfdaşlıq sənədi imzalamağa hazırlaşırıq. Ümid edirəm ki, Avropa Komissiyası ilə də bu sənədi imzalayacağıq"".
E.Ə.
www.oxu.az
"
"Pavlo Klimkin: Azərbaycanın ərazisi işğal olunub""Əsl dostluq mühitinə qayıtmaq xoşdur. İnsanlararası təmaslar münasibətimizi möhkəmləndirir. Hər iki ölkənin vətəndaşları qarşılıqlı olaraq səfərlər etmək istəyirlər"".
Oxu.Az APA-ya istinadən xəbər verir ki, bunu Ukraynanın xarici işlər naziri Pavlo Klimkin Bakıda Azərbaycan XİN başçısı Elmar Məmmədyarovla görüşdən sonra keçirilən mətbuat konfransında deyib.
O bildirib ki, iki ölkənin iqtisadi sahədə əməkdaşlığında kifayət qədər nəzərə çarpan nəticələr var: ""9 ayda 2016-cı ildən daha yüksək nəticə əldə etmişik. Artım 66 faizdir. Turizm sahəsində də qarşılıqlı artım müşahidə olunur. Biz nəqliyyat sahəsində əməkdaşlıq məsələlərini müzakirə etdik. Tranzit daşımalarında 5 dəfədən çox artım var"".
P. Klimkin Ukrayna baş nazirinin birinci müavininin bu yaxınlarda Azərbaycana səfər edəcəyini də qeyd edib.
Dağlıq Qarabağ münaqişəsinə toxunan nazir Ukraynanın Azərbaycanın ərazi bütövlüyünə dəstək verməyə sadiq olacağını vurğulayıb: ""Biz azərbaycanlı dostlarımızı hamıdan daha yaxşı başa düşürük. Çünki bu işğaldır"".
E.Ə.
www.oxu.az
"
"Minsk qrupu həmsədrlərinin Bakıya gələcəyi dəqiq tarix açıqlandıATƏT-in Minsk qrupunun həmsədrləri oktyabrın 7-də Bakıya gələcəklər.
Oxu.Az xəbər verir ki, Trend-in məlumatına görə, bunu bu gün Azərbaycanın xarici işlər naziri Elmar Məmmədyarov Bakıda ukraynalı həmkarı Pavlo Klimkin ilə görüşdən sonra mətbuat konfransında deyib.
Qeyd edək ki, həmsədrlər oktyabrın 6-da Yerevanda olacaqlar.
E.Ə.
www.oxu.az
"
"Azərbaycanla Aİ arasında yeni saziş layihəsi üzrə danışıqların növbəti mərhələsi keçirildiBelçikanın paytaxtı Brüssel şəhərində Azərbaycan və Avropa İttifaqı arasında yeni ikitərəfli Saziş layihəsinin ticarət, sərmayə, enerji ticarəti məsələləri üzrə danışıqların növbəti mərhələsi keçirilib.
Oxu.Az xəbər verir ki, Energetika Nazirliyindən “APA-Economics”ə verilən məlumata görə, müzakirələrdə Energetika Nazirliyini Hüquqi münasibətlər şöbəsinin böyük məsləhətçisi Aygün Əliyeva təmsil edib.
Tədbirdə Saziş layihəsinin “Ticarət və davamlı inkişaf”, “Enerji və xammal”, “Əmtəə ticarət” və “Ticarətdə texniki maneələr” fəsilləri ətrafında geniş fikir mübadiləsi aparılıb. Layihənin “Enerji və xammal” bölümünün ilk dəfə olaraq təqdimatı keçirilib. Təqdimatda yer alan enerji xammal və məhsullarının ixrac qiymətləri, tranziti, Azərbaycanın enerji infrastrukturuna üçüncü tərəflərin cəlbi, “Müstəqil Tənzimləyici Orqan”ın yaradılması məsələləri ilə bağlı qurumun irəli sürdüyü müddəalar nəzərdən keçirilib. Azərbaycanın enerji bazarının öyrənilməsinin zəruriliyi vurğulanıb. Azərbaycan tərəfi layihənin daxili müzakirələr əsnasında dəyərləndirilməsinin vacibliyini və konkret mövqenin bundan sonra bildiriləcəyini diqqətə çatdırıb. 
Tədbirin sonunda müzakirələrin davamı kimi cari ilin oktyabr ayında tərəflər arasında video-konfransın keçirilməsi planlaşdırılıb.
N.O.
www.oxu.az
"
"Azərbaycan və Ukrayna XİN rəhbərlərinin görüşü başladıAzərbaycanın xarici işlər naziri Elmar Məmmədyarovla Ukraynanın xarici işlər naziri Pavel Klimkin arasında görüş başlayıb.
Oxu.Az-ın APA-ya istinadən məlumatına görə, hazırda ikitərəfli görüş keçirilir.
Daha sonra görüş geniş tərkibdə davam edəcək.
Sonda tərəflər mətbuata açıqlama ilə çıxış edəcəklər.
N.О.
www.oxu.az
"
"Prezident Ukraynanın xarici işlər nazirini qəbul etdiPrezident İlham Əliyev oktyabrın 3-də Ukraynanın xarici işlər naziri Pavlo Klimkinin başçılıq etdiyi nümayəndə heyətini qəbul edib.
Oxu.Az-ın xəbərinə görə, bu barədə prezidentin mətbuat  xidməti məlumat yayıb.
N.О.
www.oxu.az
"
"ABŞ səfiri Las-Veqasda baş vermiş qətliamı şərh etdi""Las-Veqasda baş vermiş hadisə çox dəhşətlidir"". 
Oxu.Az-ın APA-ya istinadən xəbərinə görə, bunu ABŞ-ın Azərbaycandakı səfiri Robert Sekuta Las-Veqasda çox sayda insanın ölümü və yaralanması ilə nəticələnən insidentə münasibət bildirərkən deyib.
Səfir qeyd edib ki, hadisəni bir nəfər törədib: ""Biz yıxıldıqdan sonra özümüzdə cəsarət tapıb, yenidən ayağa qalxmalı və həyatımızı davam etdirməliyik"".
N.О.
www.oxu.az
"
"Azərbaycan XİN bəyanat yaydıAzərbaycan Xarici İşlər Nazirliyi 3 oktyabr Türkdilli Dövlətlərin Əməkdaşlıq Günü ilə bağlı bəyanat yayıb. 
Oxu.Az -ın Report-a istinadla xəbərinə görə, bəyanatda vurğulanıb ki, Türkdilli Dövlətlərin Əməkdaşlıq Şurasının yaradılmasını nəzərdə tutan 2009-cu il Naxçıvan Razılaşmasının imzalanmasından etibarən, 3 oktyabr tarixi Türkdilli Dövlətlərin Əməkdaşlıq Günü kimi qeyd edilir.
Bildirilib ki, Türkdilli Dövlətlərin Əməkdaşlıq Şurası (Türk Şurası) ortaq tarix, ortaq dil, ortaq kimlik və ortaq mədəniyyət kimi dörd təmələ əsaslanır və üzv dövlətlər arasında əməkdaşlıq və həmrəyliyin inkişafı baxımından mühüm regional platformadır: ""Azərbaycan Türk Şurasına üzv qardaş dövlətlərlə ikitərəfli və çoxtərəfli tərəfdaşlıq münasibətlərinə yüksək dəyər verir və üzv dövlətlər arasında qarşılıqlı etimadın gücləndirilməsi, regionda və onun hüdudlarından kənarda sülhün qorunub-saxlanılması, ortaq maraqları əhatə edən hərtərəfli və səmərəli regional və ikitərəfli əməkdaşlığın təşviqi, ticarət və sərmayələr üçün münbit şəraitin yaradılması da daxil olmaqla, təşkilatın məqsəd və məramlarına sadiqdir"". 
E.Ə.
www.oxu.az
"
"Dəməşqdə polis idarəsinin qarşısında partlayış: Ölənlər varSuriyanın paytaxtı Dəməşqin mərkəzində yerləşən polis idarəsinin qarşısında avtomobil partladılıb.
Oxu.Az-ın xəbərinə görə, bu barədə “Qafqazinfo” TRT-yə istinadən məlumat verir. 
Məlumata əsasən, terror hadisəsi nəticəsində 15 nəfər həyatını itirib.
Daha sonra iki kamıkadze binanın yaxınlığında özlərini partladıblar.
Hələlik heç bir qruplaşma hücuma görə məsuliyyəti öz üzərinə götürməyib.
N.O.
www.oxu.az
"
"Azərbaycan Prezidenti Donald Trampa başsağlığı veribAzərbaycan Prezidenti İlham Əliyev Amerika Birləşmiş Ştatlarının Prezidenti Donald Trampa başsağlığı məktubu göndərib.
Oxu.Az xəbər verir ki, dövlət başçısı Las-Veqas şəhərində keçirilən musiqi festivalı zamanı insanların qəddarcasına atəşə tutulması nəticəsində çoxsaylı tələfat və yaralananlar barədə xəbərin onu son dərəcə sarsıtdığını bildirib.
Azərbaycan Prezidenti bu dəhşətli hadisə ilə əlaqədar ABŞ Prezidentinə, həlak olanların ailələrinə və yaxınlarına, bütün Amerika xalqına öz adından və Azərbaycan xalqı adından dərin hüznlə başsağlığı verib, yaralananlara şəfa diləyib.
N.O.
www.oxu.az
"
"İlham Əliyev həmkarlarını təbrik etdiAzərbaycan prezidenti İlham Əliyev Almaniya Federativ Respublikasının prezidenti Frank-Valter Ştaynmayerə təbrik məktubu ünvanlayıb.
Oxu.Az-ın məlumatına əsasən, təbrik məktubunda deyilir:
""Almaniya Federativ Respublikasının milli bayramı – Alman Birliyi Günü münasibətilə Sizə və bütün xalqınıza öz adımdan və Azərbaycan xalqı adından ən səmimi təbriklərimi yetirirəm.
Azərbaycan-Almaniya münasibətlərinin hazırkı səviyyəsi məmnunluq doğurur. Qarşılıqlı anlaşmaya və konstruktiv dialoqa əsaslanan siyasi əlaqələrimiz iqtisadi və humanitar sahələrdə geniş və səmərəli əməkdaşlığımız ilə müşayiət olunur.
Ümidvaram ki, dövlətlərarası münasibətlərimizin möhkəmlənməsi, eləcə də çoxtərəfli qaydada əməkdaşlığımızın dərinləşməsi istiqamətində bundan sonra da qarşılıqlı səylərimizi davam etdirəcəyik.
Bu əlamətdar gündə Sizə ən xoş arzularımı yetirir, dost Almaniya xalqına daim sülh və rifah arzulayıram"".
Azərbaycan prezidenti Koreya Respublikasının prezidenti Mun Ce-ini də bu ölkənin milli bayramı – Dövlətin Yaranması Günü münasibətilə təbrik edib.
Təbrik məktubunda deyilir ki, Azərbaycanla Koreya arasındakı münasibətlər dinamik və hərtərəfli inkişaf yolundadır: “İnanıram ki, dostluq əlaqələrimiz, qarşılıqlı surətdə faydalı əməkdaşlığımız xalqlarımızın mənafelərinə uyğun olaraq bundan sonra da inkişaf edəcək və genişlənəcək”.
 
N.О.
www.oxu.az
"
"XİN: ABŞ-da atışmada ölənlər arasında azərbaycanlıların olub-olmaması araşdırılır""ABŞ-ın Las-Veqas şəhərində törədilmiş qanlı və dəhşətli faciə nəticəsində həlak olanların ailələrinə və yaxınlarına, ABŞ hökumətinə və bütün Amerika xalqına dərin hüznlə baş sağlığı veririk. Bu dəhşətli hücum nəticəsində yaralananların tezliklə şəfa tapmasını diləyirik"".
Bunu Oxu.Az-a açıqlamasında XİN-nin mətbuat xidmətinin rəhbəri Hikmət Hacıyev deyib.
""Bu qanlı faciədə həlak olan və yaralananlar sırasında Azərbaycan Respublikası vətəndaşının olub-olmaması ölkəmizin Los-Ancelesdəki Baş konsulluğu tərəfindən araşdırılır"", - deyə H.Hacıyev bildirib.
Qeyd edək ki, Las-Veqasda musiqi festivalının iştirakçılarına atəş açılması nəticəsində 50-dən çox insan həlak olub, 400-dən çox insan yaralanıb. Hadisəni törədən Las-Veqas sakini polislə atışmada öldürülüb.
N.О.
www.oxu.az
"
"Ukrayna XİN rəhbərinin Azərbaycana rəsmi səfəri başlayıbUkrayna xarici işlər naziri Pavel Klimkinin Azərbaycana səfəri başlayıb.
Oxu.Az-ın xəbərinə əsasən, bu barədə APA-ya Ukraynanın Azərbaycandakı səfirliyindən məlumat verilib.
Ukraynalı nazir sabah rəsmi görüşlər keçirəcək.
Xarici  işlər naziri Elmar Məmmədyarovla görüşdə iki ölkə arasında əməkdaşlığın gələcək perspektivləri və prezidentlər səviyyəsində tədbirə hazırlıq məsələləri müzakirə olunacaq.
Pavel Klimkinin Azərbaycan prezidenti İlham Əliyevlə də görüşü nəzərdə tutulub. 
N.О.
www.oxu.az
"
"Şamaxıda Safari Parkı yaradılıbPrezident İlham Əliyev və birinci xanım Mehriban Əliyeva oktyabrın 2-də yeni yaradılan Şamaxı Safari Parkı ilə tanış olublar.
Oxu.Az-ın məlumatına görə, prezident İlham Əliyevin 2016-cı il 6 dekabr tarixli Fərmanı ilə təsdiq edilmiş “Azərbaycanda ixtisaslaşmış turizm sənayesinin inkişafına dair Strateji Yol Xəritəsi”ndə qeyd edilib ki, Mədəniyyət və Turizm Nazirliyi Ekologiya və Təbii Sərvətlər Nazirliyi ilə birlikdə Azərbaycanın ekoloji turizm imkanlarının tədqiqini həyata keçirərək, bunun əsasında milli parklarda müxtəlif turizm fəaliyyətlərinin təşkili ilə bağlı tədbirlər planı hazırlayacaq. Yaradılacaq marşrutlar üzrə əlverişli fəaliyyət cədvəli tərtib ediləcək. Buraya milli parklarda potensial turizm kampinq yerlərinin müəyyən edilməsi və işlənib hazırlanması üzrə də təkliflərin irəli sürülməsi daxildir. Təhlil nəticəsində məqsədəuyğun hesab edilərsə, bu kampinq yerlərinin işlədilməsi özəl operatorlara da həvalə oluna bilər. Qeyd edək ki, sənəddə Şamaxı Safari Parkının yaradılacağı da qeyd olunmuşdu. Artıq Şamaxı Safari Parkı hazırdır.
Parkla tanışlıq zamanı məlumat verilib ki, Azərbaycanda elmi əsaslarla ov ekologiyasının yaranması, vəhşi populyasiyada olan heyvan növlərinin Azərbaycan təbiətinə adaptasiyasi məqsədilə 2014-cü ildə yaradılan “Azər Ekov” MMC qısa müddətdə bu istiqamətdə zəruri olan işləri görməyə başlayıb. “Azər Ekov” MMC ilk olaraq vəhşi dırnaqlılar və maral fermerlərinin Beynəlxalq Assosiasiyasına - IDUBA-a üzv olub. Bununla da “Azər Ekov” MMC bu assosiasiyanın Cənubi Qafqazda təmsilçilik hüququnu əldə edib və bu quruma Ermənistanın üzv olmasının qarşısını alıb. IDUBA-nın təşkil etdiyi görüşlər sayəsində üzvlər müəyyən vaxt ərzində yığıncaqlar təşkil edib heyvan yetişdirilməsi, ovların təşkili, buynuz ticarəti, yem və yem əlavələrinin istehsalı və s. ilə bağlı fikirlərini bölüşürlər. Bu assosiasiyanın tədbirlərində bərabərhüquqlu üzv kimi iştirak edərkən “Azər Ekov” MMC qarşısına beynəlxalq təcrübəni mənimsəmək, xarici mütəxəssislərin Azərbaycan təbiətinə marağını cəlb etmək kimi hədəflər qoyub.
Bildirilib ki, “Azərbaycanda ixtisaslaşmış turizm sənayesinin inkişafına dair Strateji Yol Xəritəsi”dəki tapşırıqlara uyğun olaraq vəhşi heyvanlar üçün ekoloji qoruğun yaradılması məqsədilə Şamaxı rayonunun ərazisində olan Pirqulu adlanan dağ-meşə sahəsində 620 hektar ərazinin hüdudları içərisində 480 hektar ərazi beynəlxalq standartlara uyğun formada çəpərlənib. Buraya Latviya, Polşa, Slovakiya, Çexiya və Macarıstan təsərrüfatlarından üç növdən ibarət 420 baş nəcib maral, lan və muflon adlı genetik qiymətli heyvanın gətirilərək xüsusi mühafizə olunan əraziyə buraxılması təmin edilib. Görülən seleksiya və baytarlıq tədbirləri nəticəsində bu heyvanların sayı iki dəfəyə yaxın artıb. Belə ki, hazırda pakda 790 heyvan, o cümlədən 260 baş nəcib maral, 250 baş muflon və maral cinsinə daxil olan 280 baş lan var.
Ekoloji parkın daxili infrastrukturunun yaradılması istiqamətində də mühüm işlər görülüb. Belə ki, 36 kilometr uzunluğunda enli yol çəkilib. Bundan başqa, heyvanlar üçün çox sayda təbii daldalanacaqlar düzəldilib. Maral, lan və muffonları kənar təsirlərdən və yoluxucu xəstəliklərdən qorumaq üçün beynəlxalq standartlara uyğun dəmir-beton dayaqlara hörülmüş 52 kilometr uzunluğunda çəpər çəkilib. Bundan başqa, parkın ərazisində inzibati bina və qonaq evi də inşa olunub. İnzibati bina və qonaq evinin ərazisində geniş abadlıq işləri aparılıb.
N.О.
www.oxu.az
"
"MM prezidentin etirazını qəbul etdiMilli Məclisin bu gün keçirilən plenar iclasında “Dövlət qulluğu haqqında” qanuna ötən sessiyada edilən dəyişikliklərlə bağlı ölkə prezidentinin etirazı haqqında qərar layihəsi müzakirə olunub.
Oxu.Az-ın APA-ya istinadən məlumatına görə, MM-in Hüquq siyasəti və dövlət quruculuğu komitəsinin sədri Əli Hüseynli bildirib ki, prezident öz hüququndan istifadə edərək, layihəyə düzəlişlə bağlı etirazını bildirib.
Layihədə etiraza səbəb “Dövlət qulluğu haqqında” qanunda əsas səlahiyyətləri Azərbaycan Konstitusiyasının 7-ci maddəsinin III hissəsinə əsasən müəyyən edilən qanunvericilik, icra və məhkəmə hakimiyyətinin ən yüksək dövlət orqanları, Prezident Administrasiyası, habelə dövlət başçısının fəaliyyətini bilavasitə təmin edən digər orqanlar və icra səlahiyyətlərini həyata keçirən orqan, Milli Məclis, Konstitusiya Məhkəməsi, Ali Məhkəmə (Ali kateqoriya dövlət orqanları) daxil olan siyahıya Məhkəmə Hüquq Şurası Aparatının da salınması olub.
Yeni düzəlişə əsasən, Məhkəmə Hüquq Şurası Aparatına dövlət orqanı statusu verilib və  yuxarıda qeyd olunan dövlət qurumlarından sonrakı kateqoriyaya aid olunub.
Layihə səsə qoyulub və qəbul edilib.
N.O.
www.oxu.az
"
"Prezident Şamaxıya səfərə gedib - YENİLƏNİB + FOTO“Şadam ki, Şamaxı rayonunda işlər yaxşı gedir, böyük layihələr icra edilir. Onlardan biri də Şamaxı-Padar yoludur. Bu, çox böyük layihədir, böyük investisiyalar qoyulubdur. Əlli üç kilometrlik yoldur. İndi tam əsaslı şəkildə bərpa edilib və 16 kəndi birləşdirən rahat bir yol artıq Şamaxı sakinlərinə təqdim edilir”. 
Oxu.Az-ın məlumatına görə, bunu Azərbaycan prezidenti İlham Əliyev Şamaxıda rayon ictimaiyyətinin nümayəndələri ilə görüşü zamanı deyib.
O bildirib ki, bu yolun həm sosial, həm də iqtisadi baxımdan çox böyük əhəmiyyəti var: “Bu yolun üstündə böyük kənd təsərrüfatı müəssisələri yaradılır. Şamaxı rayonunun yol infrastrukturu yaxşılaşır. Əvvəlki illərdə biz bir neçə kəndi birləşdirən yolların açılışını etmişik. Hazırda Bakı-Şamaxı yolu dörd zolağa genişləndirilir, çox rahat bir yol olacaq. Eyni zamanda, bu böyük yolun çərçivəsində bir neçə kəndə ayrıca yollar çəkilib. Yol inkişaf, həyat, rahatlıq deməkdir. Əlbəttə ki, kənd təsərrüfatı ilə məşğul olan fermerlər bu imkanlardan istifadə edib daha da yaxşı məhsul yetişdirəcəklər və öz məhsullarını daha da tez bir zamanda bazarlara çıxaracaqlar. Bu layihə bir çox layihələrin arasında önəmli yer tutur. Ancaq yeganə layihə deyil. Son illərdə Şamaxı rayonunda inkişafla bağlı çox böyük işlər görülür, quruculuq-abadlıq işləri həyata keçirilir. Şamaxının sosial infrastrukturu yaxşılaşır, müasir diaqnostika mərkəzi tikilibdir. Mərkəzi Rayon Xəstəxanası, Olimpiya İdman Kompleksi, bir çox məktəb binaları tikilib, yollar çəkilib, qazlaşdırma layihələri uğurla gedir. Məndə olan məlumata görə, qazlaşdırma təqribən 70 faizə çatıbdır, ondan da çoxdur, daha da artacaq”.
Prezident onu da bildirib ki, Şamaxı şəhərinin içməli su layihəsi də artıq öz həllini tapıb: “Bu, çox böyük, tarixi layihədir. Çünki içməli su hər bir insan üçün bəlkə də ən vacib məsələlərdən biridir. Biz Şamaxıda bu məsələni də həll etmişik. Bu gün, eyni zamanda, Qobustan şəhərinin içməli su layihəsi istifadəyə verilib. Ona görə bu layihə də infrastruktur layihələri arasında, əlbəttə ki, önəmli yer tutur. Elektrik enerjisi ilə bağlı məsələlər öz həllini tapır. Yəni, bir sözlə, yol, içməli su, elektrik, qazlaşdırma, səhiyyə, idman, təhsil məsələləri öz həllini tapıb. Eyni zamanda, hamımız yaxşı bilirik ki, Şamaxı bizim qədim diyarımızdır, tarixi şəhərimizdir. Qədim xəritələrdə Şamaxının adı var. Bu, bizim böyük sərvətimizdir. Şamaxı rayonunda yerləşən tarixi abidələr bizim milli sərvətimiz, dəyərimizdir. Mən onların arasında Şamaxı Cümə Məscidini xüsusi qeyd etməliyəm. Bu, Azərbaycanın ən qədim məscididir. Dünyanın ən qədim məscidlərindən biridir, 743-cü ildə tikilib və bir neçə il bundan əvvəl əsaslı şəkildə təmir olunub, yenidən qurulub, əlavə binalar inşa edilib. Şamaxı Cümə Məscidinin bütün müsəlman aləmi üçün böyük əhəmiyyəti var. Mən İslam Əməkdaşlıq Təşkilatının xətti ilə keçirilmiş bütün tədbirlərdə həm ikitərəfli münasibətlər əsnasında, həm də çıxışlarda qeyd edirəm ki, Azərbaycan qədim müsəlman diyarıdır, dünyanın ən qədim məscidlərindən biri də bizdə yerləşir. Bu gün, eyni zamanda, Dəmirçi kəndində qədim məscidin əsaslı bərpadan sonra açılışı olacaq. Bu, onu göstərir ki, Şamaxı rayonunda doğrudan da bir çox tarixi, dini abidələrimiz var. Biz onları qoruyuruq. İlk növbədə, Azərbaycan xalqı onları əsrlər boyu qoruyub. Bütün ictimai-siyasi quruluşlardan asılı olmayaraq, xalqımız bizim milli, dini dəyərlərimizi qoruyub. Bu gün isə müstəqil Azərbaycan dövləti onları qoruyur, saxlayır, bərpa edir. Bu gün Şamaxı rayonunun ölkəmizin tarixində və bugünkü həyatda çox böyük yeri və rolu var. Bütün Azərbaycan xalqı bunu yaxşı bilir”.
Dövlət başçısı qeyd edib ki, Şamaxının iqtisadi inkişafı ilə bağlı ciddi addımlar atılır: “Bu yolun üstündə yeni aqroparklar salınır. İndi mənə verilən məlumata görə, Şamaxı rayonunda üç aqropark artıq fəaliyyətə başlayıb. Aqroparklarla bağlı bizim siyasətimiz artıq bəyan edilib, ölkəmizdə 37 aqropark yaradılır. Onların bir neçəsi istifadəyə verilib. Aqroparklara texnika verilir, infrastruktur yaradılır. Özəl sektora kreditlər verilir, fermerlər, iş adamları da öz vəsaitini qoyurlar ki, tezliklə bitkiçilik və heyvandarlıq sahələrində daha da yaxşı nəticələr əldə edək. Bax, o 37 aqroparkın üçü Şamaxı rayonundadır. Birinin ərazisi 15 min hektar, digərinin ərazisi 1500 hektar, üçüncünün isə ərazisi 2 min hektardır. Yəni, 20 min hektara yaxın ərazidə kənd təsərrüfatı üçün gözəl imkanlar yaradılır. Həm insanlar işləyəcək, məhsul yetişdiriləcək, bolluq yaranacaq və ixrac imkanlarımız da genişlənəcək. Ona görə bu sahədə görülən işlər, əlbəttə ki, məni çox sevindirir. Eyni zamanda, son vaxtlar Şamaxı üçün ənənəvi sahə olan üzümçülük bərpa edilir, yeni üzüm bağları salınır. Mən bu gün onların birinə baxacağam. Burada 300 hektardan çox sahədə yeni bağlar salınıb. Bilirəm ki, digər böyük layihə də icra edilir, oranın da sahəsi təxminən 300 hektardan çoxdur. Biz Azərbaycanda üzümçülüyü bərpa edəcəyik və edirik. Şamaxılılar yaxşı bilirlər ki, 1970-ci illərdə Ulu Öndərin təşəbbüsü ilə bizim əsas üzümçülük mərkəzlərimizdən biri də Şamaxı olmuşdur. İnsanlar nə qədər xeyir götürdülər, evlər tikildi, avtomaşınlar, soyuducular alındı. Bütün bunlar o vaxt Heydər Əliyevin fəaliyyəti nəticəsində mümkün olmuşdur. Düzdür, indi biz başqa sahələrə də üstünlük veririk - maldarlıq, bitkiçilik, taxılçılıq. Bilirsiniz ki, o vaxt biz bu sahələri o qədər də inkişaf etdirmirdik. Çünki həm ət, həm süd başqa respublikalardan gəlirdi. İndi isə əkin sahələrinin bir hissəsi o məqsədlər üçün istifadə olunur. Ancaq üzümçülüyün çox böyük perspektivləri, ənənələri var və biz indi xarici bazarlara da çıxırıq. Biz artıq böyük kontraktlar imzalamışıq, dövlət kömək göstərir və üzümçülüyün bərpası Azərbaycanda sürətlə gedəcək. Burada da Şamaxı rayonu lider olmalıdır. Mən görürəm ki, burada üzümçülüyə böyük maraq var, belə də olacaq”.
Prezident onu da qeyd edib ki, Şamaxı turizmin inkişafı üçün çox böyük imkanlara malik olan bir rayondur: “Həm tarixi, dini abidələr var, yeni, gözəl, ən yüksək səviyyəyə cavab verən otellər tikilir. Bu gün Şamaxıda ölkəmizdə ilk dəfə olaraq Safari Parkı açılır. Bu da çox əlamətdar hadisədir. Çünki inkişaf etmiş ölkələrdə belə parklar var. Orada açıq şəraitdə heyvanlar, ceyranlar, marallar müşahidə olunur. Bizdə də Safari Parkı məhz Şamaxıda açılır. Dəmirçi kəndinin, - o da tarixi bir yerdir, - bərpası da artıq öz həllini tapıb. Ona görə turizmin inkişafı daha da sürətlə getməlidir. Çünki Şamaxının həm təbii şəraiti, iqlimi, gözəlliyi, Bakıya yaxınlığı, infrastruktur layihələrinin, otellərin mövcudluğu bunu şərtləndirir. Bax, rayon bu cür inkişaf edəcək - kənd təsərrüfatı, emal müəssisələri, turizm, sənaye istehsalı, aqroparklar. Əminəm ki, Şamaxı bundan sonra da uğurla inkişaf edəcək”. 
***
15:14
Azərbaycan prezidenti İlham Əliyev və birinci xanım Mehriban Əliyeva əsaslı surətdə yenidən qurulan Pirqulu-Dəmirçi avtomobil yolunun açılışında iştirak ediblər.
Oxu.Az-ın məlumatına görə, “Azəravtoyol” Açıq Səhmdar Cəmiyyətinin sədri Saleh Məmmədov Pirqulu-Dəmirçi avtomobil yolunun texniki göstəriciləri barədə dövlət başçısına məlumat verib.
Bildirilib ki, görülən işlər nəticəsində Pirqulu-Dəmirçi avtomobil yolu 2 hərəkət zolaqlı olmaqla, 4-cü texniki dərəcəyə uyğun yenidən qurulub. Yolun hərəkət hissəsinin eni 3,5-4 metr, çiyinlər də daxil olmaqla, yol yatağının eni 7-8 metrdir. Yol boyunca müxtəlif diametrli 14 suötürücü boru tikilib ki, onların da ümumi uzunluğu 210 metrdir.
Prezident İlham Əliyev yolun rəmzi açılışını bildirən lenti kəsib.
Sonda xatirə şəkli çəkdirilib.
***
12:25
Azərbaycan prezidenti İlham Əliyev oktyabrın 2-də Şamaxı-Çöl Göylər-Padar avtomobıl yolunun açılışında iştirak edib.
Oxu.Az xəbər verir ki, “Azəravtoyol” Açıq Səhmdar Cəmiyyətinin sədri Saleh Məmmədov dövlətimizin başçısına görülən işlərlə bağlı məlumat verib.
Bildirilib ki, Regionların sosial-iqtisadi inkişafı Dövlət Proqramına uyğun olaraq, ölkəmizin 2 magistral avtomobil yolu - M-2 Bakı-Ələt-Qazax-Gürcüstan ilə dövlət sərhədi və M-4 Bakı-Şamaxı-Yevlax avtomobil yolları arasında yeni bir bağlantı yaratmaq, respublikadakı turizm potensialından daha uğurlu istifadə etmək məqsədilə 2011-ci ildə 35,8 min nəfər əhalinin yaşadığı 18 yaşayış məntəqəsini birləşdirən Şamaxı-Çöl Göylər-Padar avtomobil yolunun tikintisinə başlanılıb. Yolun uzunluğu 53 kilometrdir. Görülən işlər nəticəsində Qazax-Kosalar avtomobil yolu 2 hərəkət zolaqlı olmaqla, 3-cü texniki dərəcəyə uyğun yenidən qurulub. Yolun hərəkət hissəsinin eni 7 metrdir. Bundan başqa, yol boyunca müxtəlif diametrli 53 suötürücü boru tikilib ki, onların da ümumi uzunluğu 795 metrdir. Avtomobil yolunda avtonəqliyyat vasitələrinin normal hərəkətinin təşkili üçün zəruri olan yerlərdə 363 yol nişanı quraşdırılıb, 132,5 kilometr uzunluğunda yol-cizgi və yolgöstərici xətlər çəkilib.
Bildirilib ki, bu avtomobil yolunun tikintisi Aran iqtisadi rayonu ilə Dağlıq Şirvan iqtisadi rayonu arasında 53 kilometr uzunluğunda yeni avtomobil yolu əlaqəsi yaradacaq. Bu da indi istifadə edilən hərəkət marşrutları ilə müqayisədə orta hesabla 120-180 kilometr az məsafə qət etməyə, yanacağa və vaxta qənaət etməyə imkan verəcək.
Şamaxı-Çöl Göylər-Padar avtomobil yolunun tikintisi zamanı rayonun Adnalı və Çarxan kəndlərinə giriş yollarında təmir işləri aparılıb. Adnalı kəndinin dörd kilometrlik giriş yolu 4-cü texniki dərəcəyə uyğun inşa olunub. Çarxan kəndinin eyni texniki dərəcəyə uyğun inşa edilən giriş yolunun uzunluğu isə 3,2 kilometrdir. Adnalı və Çarxan kəndlərinə giriş yollarının təmiri 4,2 min nəfər əhalinin yaşadığı 2 kəndi birləşdirərək yük və sərnişin daşınmasını xeyli yaxşılaşdırmağa imkan verəcək.
Prezident İlham Əliyevə Şamaxı rayonunun Göylər-Quşçu avtomobil yolunun tikintisi barədə də məlumat verilib. Dövlətimizin başçısının 2017-ci ilin iyul ayında imzaladığı Sərəncama uyğun olaraq ümumi uzunluğu 11 kilometr olan Göylər-Quşçu avtomobil yolunun tikintisinə 3,9 milyon manat vəsait ayrılıb. Yol-tikinti işləri qısa müddət ərzində başa çatdırılıb. Hərəkət hissəsinin eni 6 metr olan bu yolun tikilməsi 14 min nəfər əhalinin yaşadığı 4 kəndi birləşdirərək yük və sərnişin daşınmasını xeyli yaxşılaşdırmağa imkan verəcək.
Dövlətimizin başçısı rayon ictimaiyyətinin nümayəndələri ilə görüşüb.
Sonra xatirə şəkli çəkdirilib. Prezident İlham Əliyev yolun rəmzi açılışını bildirən lenti kəsib.
Daha sonra dövlət başçısı “Az-Qranata” MMC-yə məxsus üzüm bağları ilə tanış olub.
Azərbaycanda aparılan məqsədyönlü uğurlu siyasət nəticəsində iqtisadiyyatın formalaşdırılması ölkədə işgüzar fəallığın yüksəldilməsinə, qeyri-neft sektorunun sürətli inkişafına, yoxsulluğun azaldılmasına əlverişli şərait yaradıb, əhalinin etibarlı sosial müdafiəsini, maddi-rifah halının əhəmiyyətli dərəcədə yaxşılaşdırılmasını təmin edib. Prezident İlham Əliyevin hazırda intensiv metodlara əsaslanan aqrar sektorun yaradılmasına yönələn siyasəti, həyata keçirilən dövlət dəstəyi tədbirləri uğurlu nəticəsini verir. Bu, kənd təsərrüfatı məhsullarının istehsalının və ixracının artmasına, özünütəminetmə səviyyəsinin yüksəlməsinə səbəb olur. Üzümçülüklə bağlı həyata keçirilən tədbirlər də bunun əyani təsdiqidir.
Şamaxı rayonunda da əhalinin əksər hissəsi bitkiçilik və heyvandarlıqla məşğul olur. Bitkiçilikdə taxıl, kartof, tərəvəz, bostan, üzüm və meyvə məhsulları istehsalı üstünlük təşkil edir. Rayon üzümlükləri isə vaxtilə böyük şöhrət qazanıb. Belə ki, ötən əsrin 70-80-ci illərində Şamaxı Azərbaycanın ən böyük üzümçülük rayonlarından birinə çevrilib. Sonradan Sovet İttifaqının dağılması, 1990-cı illərin əvvəllərində ölkədə yaşanan gərginlik, baxımsızlıq iqtisadiyyatın digər sahələri kimi, üzümçülüyü də demək olar ki, sıradan çıxarıb. Hazırda bu gəlirli sahənin bərpası və yenidən inkişaf etdirilməsi xüsusi diqqət mərkəzindədir. Bu baxımdan Prezident İlham Əliyevin tapşırığı ilə hazırlanan və qəbul edilən “2012-2020-ci illərdə Azərbaycan Respublikasında üzümçülüyün inkişafına dair Dövlət Proqramı” bu sahənin yenidən dirçəldilməsində mühüm rol oynayır. Bu dövlət proqramı üzümçülüklə məşğul olan sahibkarların fəaliyyətini də gücləndirib, yeni üzümçülük təsərrüfatlarının yaradılmasına müsbət təsir göstərib. Təsadüfi deyil ki, Şamaxıda da son illər təsərrüfatın bu gəlirli sahəsi sürətlə inkişaf edir. Artıq üzüm bağlarının sahəsi 1650 hektara çatdırılıb ki, bunun da 1550 hektarı məhsul verir. Mütəxəssislər cari mövsümdə rayonda 14 min tondan çox üzüm istehsal olunacağını proqnozlaşdırırlar.
“Az-Qranata” MMC də Şamaxı rayonunda üzümçülüyün inkişafı istiqamətində xeyli iş görüb. Beş ildir ki, məhsul istehsal olunur. 2016-cı ildə “Az-Qranata”-nın üzüm bağlarından 3 min ton məhsul tədarük edilib.
Dövlət başçısına görülən işlərlə bağlı ətraflı məlumat verilib.
Bildirilib ki, Şamaxı üzüm bağları 2009-cu ildə 25 hektar sahədə salınmağa başlanıb. Hazırda üzüm bağı 375 hektardır. Onun 309 hektarı texniki üzüm növləri, 66 hektarı isə süfrə üzümü bağıdır. Ərazinin dəniz səviyyəsindən yüksəklikdə yerləşməsi, illik yağıntıların miqdarı, temperatur göstəriciləri və bu yerlərdən götürülən torpaq nümunələrinin laboratoriyalarda aparılan analizləri Şamaxıda yüksək keyfiyyətli nadir üzüm növlərinin yetişdirilməsinin mümkünlüyünə əsas verir. Bu göstəricilərə əsasən, ərazidə əkilən üzüm növləri və onların kök sistemləri seçilib. Seçilən növlər üzrə ölkəmizə yüksək keyfiyyətli üzüm tingləri gətirilib və onlar mövcud normativlər əsasında lazımi aqrotexniki tədbirlərin həyata keçirilməsi yolu ilə əkilib. Üzüm bağlarında əkin və becərmə işləri aparmaq üçün xüsusi texnika da alınıb. Bütün bu amillər ixrac qabiliyyətli yüksək keyfiyyətli məhsul istehsalına təminat verir.
Qeyd edilib ki, üzüm tingləri Fransa, Türkiyə və Gürcüstandan gətirilən ən yaxşı növlərdən ibarətdir. Texniki növlərdən “Şardane”, “Cabarne”, “Cabarne Frans”, süfrə növlərindən “Prima”, “Cardinal”, “Sultaniye”, “Alfonz Lavalle”, “Danuta” və s. kimi növləri misal göstərmək olar. 2016-2017-ci məhsul ilində “Superrior Seedeless”, “Crimson Seedles”, “Red Globe” kimi yeni növlər gətirilərək cavan bağlar salınıb. Kişmiş və əla şərab üzümü olan “Mədrəsə” kimi yerli növlər də bağda yetişdirilərək məhsul istehsalı ildən-ilə artırılır. Cari ildə texniki üzümün hektar üzrə məhsuldarlığı 7-8 ton, süfrə üzümünün məhsuldarlığı isə 15 ton olub. Növbəti ilə hədəf texniki üzümdə 10-11 ton, süfrə üzümündə isə 17-18 tondur. 2015-ci ildə süfrə üzümü bağında ən müasir suvarma sistemi qurulub. Texniki üzüm isə dəmyə şəraitində yetişdirilir. Hazırda “Az-Qranata” MMC-nin üzüm bağlarında 250 nəfər işlə təmin edilib ki, onlardan 200 nəfəri qadındır.
Bildirilib ki, təsərrüfatda istehsal edilən üzüm sortları Bakı şəhərində fəaliyyət göstərən “Meyvəli” ticarət mərkəzində və 8-ci Kilometr bazarında topdansatış qaydada satılır. Texniki sortlar isə “Az-Qranata” MMC-nin nəzdində fəaliyyət göstərən şərab emalı zavoduna təhvil verilir. Ümumilikdə, 2012-2020-ci illəri əhatə edən üzümçülüyün inkişafı ilə bağlı dövlət proqramının icrası nəticəsində bölgələrdə həm sahibkarlıq inkişaf edəcək, həm də Azərbaycanın üzümçülük şöhrəti bərpa olunacaq.
***
11:57
Bu gün Azərbaycan prezidenti İlham Əliyev Şamaxı rayonuna səfərə gedib.
Oxu.Az-ın xəbərinə görə, dövlət başçısı Şamaxı şəhərinin mərkəzində ümummilli lider Heydər Əliyevin abidəsini ziyarət edərək, önünə gül dəstəsi qoyub.
Şamaxı Rayon İcra Hakimiyyətinin başçısı Asif Ağayev son illərdə rayonda görülən işlər, həyata keçirilən layihələr barədə prezident İlham Əliyevə məlumat verib.
Bildirilib ki, rayonun sosial-iqtisadi göstəriciləri xeyli yaxşılaşıb, çoxlu sosial infrastruktur obyektləri tikilib, istehsal müəssisələri yaradılıb. Ulu Öndərin abidəsinin yerləşdiyi parkda yenidənqurma və abadlıq işləri görülüb, burada əhalinin istirahəti üçün hər cür şərait yaradılıb, yaşıllıq zolağı genişləndirilib.



























































N.О.
www.oxu.az
"
"Rusiyada yeni diaspor təşkilatı yaradıla bilər Rusiyada Ümumrusiya Azərbaycan Konqresinin (ÜAK) ləğv edilməsi barədə qərar qüvvədə saxlanılsa, bu ölkədə yaşayan azərbaycanlılar qısa müddətdə yeni diaspor təşkilatı yaradacaq.
Oxu.Az-ın məlumatına əsasən, bu barədə Report-a ÜAK rəhbərliyinə yaxın mənbə bildirib.
Əldə edilən məlumata görə, yeni təşkilat, çox güman ki, ÜAK-ın bazasında fəaliyyət göstərəcək.
Mənbə bildirib ki, yeni struktur yaradılarsa, onun tərkibinə həm ÜAK üzvləri, həm də son illərdə diasporun fəaliyyətində fəal iştirak etmiş yeni simalar daxil olacaq.
Yeni təşkilatın strukturu və onun nizamnaməsi ÜAK-dakına bənzər olacaq. Həmçinin tezliklə diaspor fəallarının ixtiyarına təqdim ediləcək yeni ofis aldığı da məlumdur.
Yeni təşkilatın fəaliyyətində vaxtilə ÜAK-ı tərk etmiş böyük azərbaycanlı iş adamlarının iştirak edəcəyi gözlənilir.
Xatırladaq ki, mayın 15-də Rusiya Ali Məhkəməsi Rusiya Ədliyyə Nazirliyinin ""Ümumrusiya Azərbaycan Konqresinin"" (ÜAK) ictimai təşkilatının nizamnaməsinin Rusiya qanunvericiliyinə uyğun olmaması səbəbindən ləğv edilməsi barədə iddiasını təmin edib. Sentyabrın 19-da Rusiya Ali Məhkəməsinin Apellyasiya Şurası ÜAK-ın ləğvi ilə bağlı qərarı qüvvədə saxlayıb.
N.O.
www.oxu.az
"
"İŞİD-dən xilas edilənlər arasında başqa azərbaycanlı uşaqlar da ola bilər - RƏSMİ “Bağdaddakı azərbaycanlı uşaqların ölkəmizə göndərilməsi üçün İraq hökumətinin qərarını gözləyirik”.
Oxu.Az APA-ya istinadən xəbər verir ki, bunu Azərbaycanın İraqdakı müvəqqəti işlər vəkili Ramiz Qafarov deyib. 
R. Qafarov bildirib ki, hazırda bu istiqamətdə əlaqədar qurumlarla işlər aparılır və siyasi qərar verilməlidir: “İŞİD-dən xilas edilən uşaqlar və valideynləri ilə bağlı rəsmi yazışmalarımızı davam etdiririk. İraq hökumətinin onların Azərbaycana göndərilməsi ilə bağlı müsbət qərarı olmalıdır. Buradakı qurumlar da bu işdə bizə köməklik göstərməyə çalışır”.
R. Qafarov deyib ki, Bağdadda tapılan uşaqların sırasında azərbaycanlı olduğu təxmin edilən digər kimsəsiz uşaqların da Azərbaycana qaytarılması üçün işlər görülür: “Tək Abdulla yox, azərbaycanlı olduğu güman edilən başqa kimsəsiz uşaqlar da var ki, onların da bizə təhvil verilməsi, Azərbaycana göndərilməsi üçün işlər aparırıq. Bununla bağlı İraq hökumətinə rəsmi müraciət etmişik”. 
Bağdad sığınacağına yerləşdirilmiş 3 yaşlı Abdulla və onunla yanaşı, digər azərbaycanlı uşaqlar Suriyada İŞİD-in işğalından azad edilən ərazilərdə tapılıb. Abdulla valideynlərinin öldüyünü bildirib.
Həmin azyaşlının Azərbaycanda babası və digər qohumları olduğu müəyyənləşib.
Azərbaycanın İraqdakı səfirliyi İraqda bu kimi vəziyyətlə üzləşmiş digər soydaşlarımızın da məsələsini diqqətdə saxlayır, zəruri konsulluq dəstəyi göstərir və bu xüsusda İraqın müvafiq dövlət qurumları ilə təmasları davam etdirir. 
N.H.
www.oxu.az
"
"İlham Əliyev Qobustanda - YENİLƏNİB + FOTO“İçməli su layihələri ölkəmizdə geniş vüsət alıb. İndi bir çox şəhərlərimizdə artıq bu layihələr başa çatıb, bəzi şəhərlərdə davam edir. Qarşıya məqsəd qoyulmuşdur ki, bütün şəhərlərimizdə və əksər kəndlərdə bu məsələ öz həllini tapsın və biz bu istiqamətdə çox ciddi addımlar atırıq”.
Oxu.Az-ın məlumatına görə, bunu prezident İlham Əliyev Qobustan şəhərinə içməli suyun verilməsi mərasimində çıxışı zamanı deyib.
O qeyd edib ki, insan sağlamlığı üçün digər vacib məsələlər də öz həllini tapır: “Bildiyiniz kimi, ölkəmizdə ənənəvi olaraq müayinədən keçmə proqramı da icra edilir, hər il beş milyondan çox vətəndaş pulsuz tibbi müayinədən keçir. Qobustanda Mərkəzi Rayon Xəstəxanasının tikintisinə əlavə vəsait ayrılacaq, indi işlər daha da sürətlə getməlidir və müvafiq göstəriş veriləcək, çünki tikinti başlayıb, amma bir az yavaş gedir. Biz gərək onu sürətləndirək ki, bu məsələ də Qobustan rayonunda öz həllini tapsın. İnfrastrukturla bağlı digər layihələr uğurla icra edilir, elektrik enerjisi ilə bağlı problemlər, demək olar ki, öz həllini tapıb. Mənə verilən məlumata görə, qazlaşdırma 80 faizdən çoxdur və növbəti aylarda daha da geniş vüsət alacaq. Hesab edirəm ki, qazlaşdırma maksimum təmin edilməlidir. İçməli su ilə bağlı problem öz həllini tapır, kənd yollarının tikintisi davam edir. Biz bir layihəni icra etmişik. Bu layihə təqribən 13 minə yaxın əhalini əhatə edir. Bu gün isə növbəti kənd yolunun açılışını qeyd edəcəyik. Açılacaq bu yol da 15 min insanın işini yüngülləşdirəcək. Yəni, bunlar əsas infrastruktur layihələridir ki, Qobustan rayonunda öz həllini tapır. Onu da qeyd etməliyəm ki, səfərlərimin birində biz burada həm külək, həm də günəş alternativ enerji mərkəzinin açılışını etmişik. Bu, ölkəmiz üçün pilot layihə idi. İndi isə ölkəmizin bir çox yerlərində bu layihələr icra edilir”.
Prezident bildirib ki, bütün infrastruktur layihələri həyata keçiriləndən sonra gələcəkdə ancaq rayonun inkişafı ilə bağlı kənd təsərrüfatı və emal sənayesi layihələri icra edilməlidir: “Əvvəlki dövrlərdə idman mərkəzi də tikilib, əminəm ki, xəstəxana da yaxın vaxtlarda tikiləcək. Bir çox məktəblər tikilib, təmir edilib. Bu gün bir bağçanın açılışını da qeyd etdik. Növbəti illərdə qəzalı vəziyyətdə olan məktəblər təmir ediləcək, yeni məktəblər tikiləcək. Beləliklə, bundan sonra rayonun inkişafına çox böyük təkan veriləcək və insanlar rahat yaşayacaq. İş yerləri də yaradılır və ümumi iqtisadi inkişafımız çox müsbətdir. Əminəm ki, bu ili biz uğurla başa vuracağıq”.
***
11:29
Azərbaycan prezidenti İlham Əliyev oktyabrın 2-də “Qobustan şəhərinin içməli su təchizatı və kanalizasiya sistemlərinin yenidən qurulması” layihəsinin yekunlaşması ilə bağlı təşkil olunan mərasimdə iştirak edib.
Oxu.Az xəbər verir ki, son dövrlərdə ölkədə sosial sahədə həyata keçirilən siyasətin tərkib hissəsi kimi əhalinin dayanıqlı və təmiz içməli su ilə təminatı, həmçinin kanalizasiya şəbəkələrinin yenilənməsi istiqamətində icra edilən layihələrin də həcmi artır. Bu baxımdan, “Qobustan şəhərinin içməli su təchizatı və kanalizasiya sistemlərinin yenidən qurulması” layihəsi də mühüm əhəmiyyət daşıyır. Qobustan şəhərinin içməli su təchizatı və kanalizasiya sistemlərinin yenidən qurulması Azərbaycan hökuməti və Yaponiya Beynəlxalq Əməkdaşlıq Agentliyinin birgə maliyyələşdirdiyi “Kiçik şəhərlərdə su təchizatı və kanalizasiya layihəsi” çərçivəsində həyata keçirilib. Layihə 2030-cu ilə qədər perspektiv inkişaf nəzərə alınmaqla, Qobustan şəhərində 11700 nəfərin içməli su təchizatının və kanalizasiya xidmətlərindən istifadəsinin yaxşılaşdırılmasına hesablanıb. Layihə çərçivəsində rayonun Təsi, Bədəlli, Sədəfli, Dərəkənd, Cəmcəmli, Ərəbqədim və Göydərə kəndlərinə suyun verilməsi təmin edilib. İcrasına 2015-ci ildə başlanan layihə çərçivəsində rayonun Təsi kəndinin yaxınlığında ümumi məhsuldarlığı saniyədə 87 litr olan 6 subartezian quyusu qazılıb, Daşarası və Nərimankənd kəndlərinin ərazisində 2 su anbarı inşa edilib. Eyni zamanda, 14,4 kilometr uzunluğunda magistral kəmər çəkilib, mürəkkəb relyef şəraiti nəzərə alınmaqla, suyun şəhərə çatdırılması üçün üçpilləli nasos sistemi quraşdırılıb. Əhaliyə verilən içməli suyun keyfiyyət göstəricilərinin uzunmüddətli dövr üçün standartlara uyğunluğunu təmin etmək məqsədilə su mənbəyində məhsuldarlığı sutkada 3800 kubmetr olan əks osmos tipli təmizləyici qurğunun inşası yekunlaşmaq üzrədir. “Kiçik şəhərlərdə su təchizatı və kanalizasiya layihəsi” çərçivəsində Qobustan şəhəri ilə yanaşı, Qusar, Naftalan, Xaçmaz və Xızı şəhərlərinin də içməli su təchizatı və kanalizasiya sistemlərinin yenidən qurulması layihələri həyata keçirilir. Qusar və Naftalan şəhərlərində su və kanalizasiya sistemlərinin yenidən qurulması layihəsi yekunlaşıb. Hazırda Xaçmaz və Xızıda içməli su və kanalizasiya şəbəkələrinin tikintisi davam etdirilir.
Dövlət başçısı rayon ictimaiyyətinin nümayəndələri ilə görüşüb.
“Azərsu” Acıq Səhmdar Cəmiyyətinin sədri Qorxmaz Hüseynov dövlət başçısına layihə barədə məlumat verib. Layihə çərçivəsində Qobustan şəhərində 68 kilometrlik içməli su şəbəkəsi yaradılıb, 1900 ünvana birləşmə verilib, bütün abunəçilər sayğacla təmin edilib. Artıq bütün şəhər əhalisi yeni şəbəkə vasitəsilə keyfiyyətli və dayanıqlı su ilə təmin olunur. Layihəyə uyğun olaraq, Qobustan şəhərində ilk dəfə kanalizasiya şəbəkəsi yaradılıb, 42 kilometr uzunluğunda kanalizasiya xəttinin və 1160 baxış quyusunun inşası yekunlaşıb və hər bir evə birləşmə verilib. Şəhərdə yaranan tullantı sularının toplanıb təmizləyici qurğuya ötürülməsi üçün 7 kilometrlik kanalizasiya kollektoru da tikilib. Tullantı sularının zərərsizləşdirilməsi üçün məhsuldarlığı sutkada 2500 kubmetr olan təmizləyici qurğunun inşası üzrə keçirilən tender prosedurları son mərhələdədir və qarşıdakı aylarda tikinti-quraşdırma işlərinə başlanılacaq.
Bildirilib ki, layihə çərçivəsində Qobustan Su-kanal İdarəsi üçün yeni inzibati bina da inşa edilib. Burada işçi otaqları, informasiya texnologiyaları otağı, iclas zalı yaradılıb. Bir sözlə, burada müştərilərə yüksək səviyyədə xidmət göstərmək üçün hərtərəfli şərait var. İnzibati binanın həyətində abadlıq və yaşıllaşdırma işləri aparılıb.
Qeyd olunub ki, yeni layihənin icrasına qədər Qobustan şəhərində 1950-ci illərdə yaradılmış su təchizatı sistemlərindən istifadə olunurdu. Şəhərə içməli su Xaltava və Təsi kəndləri ərazisində yerləşən subartezian quyularından verilirdi. Əvvəllər mövcud olmuş 42 kilometrlik su şəbəkəsi şəhəri tam əhatə etmir və istismar tələblərinə cavab vermirdi. “Azərsu” ASC 8500 nəfər əhalisi olan Qobustan şəhərinin təqribən 20 faizinə xidmət göstərə bilirdi. İçməli su həftənin 3 günü olmaqla, cəmi 1-2 saatlıq qrafiklə verilirdi. Əhalinin qalan hissəsi isə tələbatını fərdi qaydada ödəyirdi. Qobustan şəhərində kanalizasiya sistemi isə yeni layihə icra edilənədək mövcud olmayıb.
Sonra prezident İlham Əliyev Qobustan şəhərinə içməli suyun verilməsini bildirən düyməni basıb.
***
10:45
Prezident İlham Əliyev Qobustanda yeni tikilmiş 100 yerlik uşaq bağçasının açılışında iştirak edib.
Oxu.Az-ın məlumatına görə, dövlət başçısı uşaq bağçası binasının rəmzi açılışını bildirən lenti kəsib.
Məlumat verilib ki, Qobustan şəhər uşaq bağçası üçün binanın tikintisinə 2014-cü ilin martında başlanılıb. Burada inşaat işləri 2017-ci ilin avqustunda başa çatdırılıb. Ümumi sahəsi 826 kvadratmetr olan uşaq bağçasının binası 2 mərtəbəlidir. Burada 4 tədris və 4 yataq otağı var. Otaqların hamısı zəruri avadanlıq, o cümlədən yumşaq və bərk inventar, əyani vəsaitlərlə təchiz olunub. Bundan başqa, binada oyun zalı, 2 kompüter otağı, həkim otağı, mətbəx də var. Bir sözlə, bu cür müəssisələrin yaradılması dövlətimizin gələcəyimiz olan uşaqlara göstərdiyi diqqət və qayğının daha bir təzahürüdür.
Uşaq bağçasının həyətində abadlıq işləri aparılıb, balacaların əylənməsi üçün attraksionlar quraşdırılıb.
***
10:24
Azərbaycan prezidenti İlham Əliyev oktyabrın 2-də Qobustan rayonuna səfəri çərçivəsində Bakı-Şamaxı-Muğanlı avtomobil yolunun 55-101-ci kilometrlik hissəsini əhatə edən Cəngi-Bədəlli yolunun açılışında iştirak edib.
Oxu.Az xəbər verir ki, “Azəravtoyol” Açıq Səhmdar Cəmiyyətinin sədri Saleh Məmmədov dövlət başçısına görülən işlər barədə məlumat verib.
Bakı-Şamaxı-Muğanlı avtomobil yolunun Cəngi-Bədəlli hissəsi layihəyə uyğun olaraq dörd zolağa genişləndirilib. Yolun ümumi uzunluğu 46 kilometr, eni isə 27,5 metrdir. Yol birinci texniki dərəcəyə aiddir. Layihə çərçivəsində yolboyu 16 yeraltı və 6 yerüstü piyada keçidi tikilib. Bu isə həm avtomobillərin hərəkətinin normal tənzimlənməsində, həm də piyadaların təhlükəsizliyinin təmin edilməsində böyük rol oynayır. Layihəyə əsasən, yolboyu Ceyrankeçməz çayı üzərində uzunluğu 47,5, ümumi eni isə 30 metr olan körpü də inşa olunub.
Bakı-Şamaxı-Muğanlı avtomobil yolunun Cəngi-Bədəlli hissəsi prezident İlham Əliyevin təsdiq etdiyi “Azərbaycan Respublikası regionlarının 2014-2018-ci illərdə sosial-iqtisadi inkişafı Dövlət Proqramı”na uyğun olaraq əsaslı şəkildə yenidən qurulub. Bakı-Şamaxı-Muğanlı avtomobil yolunun 4 zolağa yenidən qurulması nəticəsində müasir, təhlükəsiz yol infrastrukturu yaranıb.
Bundan başqa, layihənin həyata keçirilməsi həm də turizmin və regionların sosial-iqtisadi inkişafına töhfə verəcək, yol-istismar və nəqliyyat xərclərinin azaldılması, vaxta qənaətin əldə edilməsi hesabına Abşeron, Dağlıq Şirvan iqtisadi rayonlarının və ümumilikdə, respublika iqtisadiyyatının inkişafında mühüm rol oynayacaq.
Dövlət başçısı yolun rəmzi açılışını bildirən lenti kəsib.






















































































N.O.
www.oxu.az
"
"Prezident: Gələn il sürətli iqtisadi inkişaf ili olacaq“Gələn il sürətli iqtisadi inkişaf ili olacaq”.
Oxu.Az xəbər verir ki, APA-nın məlumatına görə, bunu prezident İlham Əliyev Qobustan şəhərinə içməli suyun verilməsi mərasimində çıxışı zamanı deyib.
O qeyd edib ki, iqtisadi sahədə əldə edilən nailiyyətlər həm bizim statistik göstəricilərdə, eyni zamanda, mötəbər beynəlxalq iqtisadi qurumların hesabatlarında da öz əksini tapır: 
“Yəqin ki, siz eşitmişiniz, bu yaxınlarda Davos Ümumdünya İqtisadi Forumu Azərbaycan iqtisadiyyatını rəqabətqabiliyyətliliyinə görə 35-ci yerə layiq görüb. Biz iki pillə qabağa getdik, artıq 37-ci yerdən 35-ci yerə layiq görüldük. Bu da çox böyük nəticədir. Onu da qeyd etməliyəm ki, MDB məkanında biz birinci yerdəyik. Artıq neçə ildir ki, liderliyi saxlayırıq və bir çox inkişaf etmiş ölkələri də qabaqlamışıq. 
Nəzərə alsaq ki, keçən il və bu il neftin qiymətinin aşağı düşməsi ilə əlaqədar ölkəmizdə müəyyən çətinliklər, iqtisadi sahədə bəzi problemlər yaranmışdır, buna baxmayaraq, görün, biz nə qədər uğurla iş aparmışıq, nə qədər ciddi islahatlar həyata keçirmişik ki, bunu dünyanın birinci iqtisadi forumu olan Davos Forumu yüksək qiymətləndirir. Bu, bir daha onu təsdiqləyir ki, biz düzgün yoldayıq, bizim iqtisadi siyasətimiz Azərbaycan xalqının maraqlarına tam cavab verir, ölkəmiz güclənir. Onu da qeyd etməliyəm ki, bu il neftin qiymətinin aşağı düşməsinə baxmayaraq, biz valyuta ehtiyatlarımızı artıra bilmişik. Bu, onu deyir ki, biz hətta çətin illərdə də düzgün siyasət apararaq nəinki ehtiyatlarımızı xərcləməmişik, əksinə, biz əlavə pul qazanmışıq. Bu pul ölkəmizin, xalqımızın maraqlarına xidmət göstərir. Bu pulla biz məktəblər, xəstəxanalar tikirik, yollar, su xətləri çəkirik, ölkəmizin müdafiə qüdrətini gücləndiririk”.
E.Ə.
www.oxu.az
"
"UNİCEF: Azərbaycanda özəl şirkətlər analarla bağlı qanunvericiliyi pozur""UNİCEF və Səhiyyə Nazirliyinin ana südü ilə qidalanmanın göstəricilərinin aşağı olma səbəbləri ilə bağlı çevik qiymətləndirməsi nəticəsində məlum olub ki, bəzi insanlar ana südünün körpə üçün faydasının nədən ibarət olduğunu bilmir"".
Oxu.Az Report-a istinadən xəbər verir ki, bunu UNİCEF-in Azərbaycandakı nümayəndəliyinin rəhbərinin müavini Min Yuan deyib.
O qeyd edib ki, səhiyyə müəssisələrində analara həkimlər tərəfindən verilən məlumatlarla süni qidaların reklamlarındakı məlumatlar arasında ziddiyyət var və bu da analarda çaşqınlıq yaradır: ""Ana südü ilə qidalanma uşağın ilk peyvəndi hesab olunur və onu bir sıra ciddi xəstəliklərdən qoruyur. Bundan başqa, bu gün anaların ölümünə səbəb olan döş və yumurtalıq xərçəngindən qoruyur.
Uşaqların ana südü ilə qidalandırılması asan proses deyil. Analar qidalanmadan əlavə, iş, təhsil, ailəyə diqqət kimi önəmli məsələlərlə məşğuldurlar. Bunu nəzərə alaraq, körpənin ana südü ilə qidalanması üçün cəmiyyətin bütün üzvləri anaya dəstək verməlidir.
Hazırda Azərbaycanda analara doğuşdan iki ay əvvəl, doğuşdan iki ay sonra məzuniyyət verilir. Bu isə uşağın ilk 6 ay ərzində ana südü ilə qidalanması üçün yetərli deyil. Bundan əlavə, bir çox süni uşaq qidası satan şirkətlər onun güclü təbliğatını aparır. Bu isə ana südü ilə qidalanma göstəricisinə mənfi təsir edir. Digər tərəfdən, özəl şirkətlər də qanunvericiliyin tələblərinə riayət etmir"".
N.О.
www.oxu.az
"
"XİN: Azərbaycan İspaniyanın ərazi bütövlüyünə hörmət edirAzərbaycan Xarici İşlər Nazirliyi İspaniyanın Kataloniya bölgəsində keçirilən ""müstəqillik referendumu""na münasibət bildirib. 
Oxu.Az-ın sorğusuna cavab olaraq, XİN-in mətbuat xidmətinin rəhbəri Hikmət Hacıyev deyib ki, Azərbaycan Respublikası İspaniya Krallığının beynəlxalq səviyyədə tanınmış sərhədləri daxilində ərazi bütövlüyü və suverenliyinə hörmət edir: ""Biz mövcud vəziyyətin İspaniyanın Konstitusiyası və qanunları əsasında, sülh yolu ilə həllinin tərəfdarıyıq"".
N.O.
www.oxu.az
"
"Milli Məclis bu gün 34 məsələyə görə toplanırBu gün Milli Məclisin payız sessiyasının ilk plenar iclası keçiriləcək.
Oxu.Az-ın xəbərinə görə, parlamentin bugünkü iclasının gündəliyinə 34 məsələ daxildir.
Onları təqdim edirik:
1. Azərbaycan Respublikasının Milli Məclisinin 2017-ci il payız sessiyasının qanunvericilik işləri planı haqqında Azərbaycan Respublikasının Milli Məclisi qərarının layihəsi barədə;
2. Xəqani Sərxan oğlu Abdullayevin Azərbaycan Mərkəzi Bankının İdarə Heyətinin üzvlüyündən azad edilməsi haqqında Azərbaycan Respublikasının Milli Məclisi qərarının layihəsi barədə;
3. ""Azərbaycan Respublikası Hökuməti ilə Türkiyə Respublikası Hökuməti arasında SAH/SAM/BDD (Sualtı Hücum/Sualtı Müdafiə/Birinci Dərəcəli Dalğıc) birgə təlim müddətində Ev Sahibi Ölkə dəstəyinin şərtlərinə dair"" Anlaşma Memorandumunun təsdiq edilməsi haqqında Azərbaycan Respublikası qanununun layihəsi barədə;
4. ""Azərbaycan Respublikasının Müdafiə Nazirliyi ilə Əfqanıstan İslam Respublikasının Müdafiə Nazirliyi arasında Əfqanıstan İslam Respublikası Müdafiə Nazirliyinin hərbi qulluqçularının Azərbaycan Respublikasının Müdafiə Nazirliyinin xüsusi təyinatlı təhsil müəssisələrində təhsil almaları haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
5. ""Azərbaycan Respublikasının Maliyyə Bazarlarına Nəzarət Palatası ilə İran İslam Respublikasının İqtisadi Məsələlər və Maliyyə Nazirliyi yanında Maliyyə Monitorinqi İdarəsi arasında cinayət yolu ilə əldə edilmiş pul vəsaitlərinin və ya digər əmlakın leqallaşdırılmasına və terrorçuluğun maliyyələşdirilməsinə qarşı mübarizə sahəsində əməkdaşlığa dair"" Anlaşma Memorandumunun təsdiq edilməsi haqqında Azərbaycan Respublikası qanununun layihəsi barədə;
6. ""Azərbaycan Respublikasının Prezidenti İ.H.Əliyevin və Qazaxıstan Respublikasının Prezidenti N.A.Nazarbayevin Birgə Bəyannaməsinin təsdiq edilməsi haqqında"" Azərbaycan Respublikası qanununun layihəsi barədə;
7. ""Azərbaycan Respublikası Hökuməti ilə Qazaxıstan Respublikası Hökuməti arasında bitki karantini və mühafizəsi sahəsində əməkdaşlıq haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
8. ""Azərbaycan Respublikası Hökuməti ilə Qazaxıstan Respublikası Hökuməti arasında beynəlxalq avtomobil əlaqələri haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
9. ""Azərbaycan Respublikasının Təhsil Nazirliyi ilə Qazaxıstan Respublikasının Təhsil və Elm Nazirliyi arasında təhsil sahəsində əməkdaşlıq haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
10. ""Azərbaycan Respublikası Hökuməti ilə Qazaxıstan Respublikası Hökuməti arasında ikiqat vergiyə cəlb etməyə yol verilməməsi, gəlir və əmlak vergilərinin ödənilməsindən yayınma hallarının qarşısının alınması haqqında"" 16 sentyabr 1996-cı il tarixli Sazişə əlavə və dəyişikliklərin edilməsi barədə Azərbaycan Respublikası Hökuməti ilə Qazaxıstan Respublikası Hökuməti arasında"" Protokolun təsdiq edilməsi haqqında Azərbaycan Respublikası qanununun layihəsi barədə;
11. ""Müqavilələr Hüququ haqqında Vyana Konvensiyası""na qoşulmaq barədə"" Azərbaycan Respublikası qanununun layihəsi haqqında;
12. ""Azərbaycan Respublikası Hökuməti ilə Monteneqro Hökuməti arasında icazəsiz yaşayan şəxslərin readmissiyası haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
13. ""GUAM üzvü olan dövlətlərin dövlət sərhədlərindən keçirilən mallar və nəqliyyat vasitələri haqqında gömrük prosedurlarının müəyyən nəticələrinin qarşılıqlı tanınması barədə GUAM üzvü olan dövlətlərin gömrük qurumları arasında"" Protokolun təsdiq edilməsi haqqında"" Azərbaycan Respublikası qanununun layihəsi barədə;
14. ""Azərbaycan Respublikası Hökuməti ilə Cibuti Respublikası Hökuməti arasında hava əlaqəsi haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
15. ""Azərbaycan Respublikasının Dövlət Mülki Aviasiya Administrasiyası ilə Dövlətlərarası Aviasiya Komitəsi arasında aviasiya hadisələrinin araşdırılması və qarşısının alınması sahəsində qarşılıqlı fəaliyyət haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
16. ""Qaçaqmalçılıq və gömrük qaydalarının pozulmasına dair İqtisadi Əməkdaşlıq Təşkilatının məlumat bazasının yaradılması və fəaliyyəti barədə"" Sazişin təsdiq edilməsi haqqında Azərbaycan Respublikası qanununun layihəsi barədə;
17. ""Azərbaycan Respublikası Hökuməti ilə Laos Xalq Demokratik Respublikası Hökuməti arasında diplomatik pasportlara malik şəxslərin viza tələbindən azad edilməsi haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
18. ""Azərbaycan Respublikası Hökuməti ilə Kosta Rika Respublikası Hökuməti arasında diplomatik və xidməti pasportlara malik şəxslərin viza tələbindən azad edilməsi haqqında"" Sazişin təsdiq edilməsi barədə Azərbaycan Respublikası qanununun layihəsi haqqında;
19. ""Hərbi vəzifə və hərbi xidmət haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
20. ""Korrupsiyaya qarşı mübarizə haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
21. ""Azərbaycan Respublikasının dövlət sərhədi haqqında"" Azərbaycan Respublikasının Qanununda dəyişiklik edilməsi barədə Azərbaycan Respublikası qanununun layihəsi haqqında;
22. ""Meliorasiya və irriqasiya haqqında"" Azərbaycan Respublikasının Qanununda dəyişiklik edilməsi barədə Azərbaycan Respublikası qanununun layihəsi haqqında;
23. ""Polis haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
24. ""Azərbaycan Polisinin 100 illiyi (1918-2018)"" Azərbaycan Respublikasının yubiley medalının təsis edilməsi ilə əlaqədar ""Azərbaycan Respublikasının orden və medallarının təsis edilməsi haqqında"" Azərbaycan Respublikasının Qanununda dəyişiklik edilməsi barədə Azərbaycan Respublikası qanununun layihəsi haqqında;
25. ""Azərbaycan Mərkəzi Bankı haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası Qanununun layihəsi haqqında;
26. ""İnvestisiya fondları haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
27. ""Daşınmaz əmlakın dövlət reyestri haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
28. ""İpoteka haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
29. ""Yol hərəkəti haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
30. ""Hüquqi şəxslərin dövlət qeydiyyatı və dövlət reyestri haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
31. ""Azərbaycan Respublikasının Mülki Məcəlləsində dəyişiklik edilməsi haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
32. ""Daşınmaz əmlakın dövlət reyestri haqqında"" Azərbaycan Respublikasının Qanununda dəyişikliklər edilməsi barədə Azərbaycan Respublikası qanununun layihəsi haqqında;
33. ""Əmək pensiyaları haqqında"" Azərbaycan Respublikasının Qanununda dəyişiklik edilməsi barədə Azərbaycan Respublikası qanununun layihəsi haqqında;
34. Azərbaycan Respublikası Milli Məclisi tərəfindən 2017-ci il iyunun 13-də qəbul edilmiş ""Dövlət qulluğu haqqında"" Azərbaycan Respublikasının Qanununda dəyişikliklər edilməsi barədə"" Azərbaycan Respublikasının Qanununa Azərbaycan Respublikası Prezidentinin etirazı haqqında Azərbaycan Respublikasının Milli Məclis qərarının layihəsi barədə.
N.О.
www.oxu.az
"
"Millimiz medalsız qaldı – FOTO + YENİLƏNİBAzərbaycan prezidenti İlham Əliyev voleybolçularımızın oyununa baxıb.Bu gün qadın voleybolçular arasında Avropa çempionatında bürünc medal uğrunda görüş keçirilib.
Oxu.Az-ın məlumatına görə, çempionatda bürünc medal uğrunda görüşdə Azərbaycan və Türkiyə yığmaları qarşılaşıb.
Azərbaycan prezidenti İlham Əliyev voleybolçularımızın oyununa baxıb.
Türkiyə yığması görüşdə Azərbaycan millisinə 3:1 hesabı ilə qalib gəlib və bürünc medalın sahibi olub.




















16:39
Qadın voleybolçular arasında Avropa çempionatında bürünc medal uğrunda görüş keçirilir.
Oxu.Az xəbər verir ki, çempionatda bürünc medal uğrunda görüşdə Azərbaycan və Türkiyə yığmaları qarşılaşırlar.
Azərbaycan Respublikasının Prezidenti İlham Əliyev voleybolçularımızın oyununa baxır.
Qızıl medal uğrunda görüşdə isə Serbiya və Niderland milliləri üz-üzə gələcəklər.
A.M.
www.oxu.az
"
"İlham Əliyev və xanımı komandamızın oyununa baxırlarSentyabrın 30-da qadın voleybolçular arasında Avropa çempionatının ilk yarımfinal görüşü başlayıb.
 
Oxu.Az AZƏRTAC-a istinadən  xəbər verir ki, Milli Gimnastika Arenasında keçirilən oyunda Azərbaycan milli komandası finala vəsiqə uğrunda Niderland millisi ilə qarşılaşır.
Azərbaycan Respublikasının Prezidenti İlham Əliyev, birinci xanım Mehriban Əliyeva və ailə üzvləri komandamızın oyununa baxırlar.
Yarımfinal mərhələsinin digər matçı saat 20:30-da start götürəcək. Türkiyə yığması güclü Serbiya kollektivi ilə finala vəsiqə uğrunda yarışacaq.
www.oxu.az   
 
"
"İcra başçısının 70 yaşlı birinci müavini işdən çıxarıldıAğdam rayon İcra Hakimiyyəti başçısının birinci müavini Zülfi Qasımov vəzifəsindən azad olunub.
Oxu.Az-ın Report-a istinadən məlumatına görə, bununla bağlı qərarı icra hakimiyyətinin başçısı Raqub Məmmədov imzalayıb. 
70 yaşlı Z.Qasımov 10 ilə yaxın bu vəzifədə işləyib.
Ağdam rayon İcra Hakimiyyəti başçısının birinci müavini vəzifəsinə hələlik yeni təyinat olmayıb.
Qeyd edək ki, Z.Qasımov eyni zamanda hakim Yeni Azərbaycan Partiyasının Ağdam rayon təşkilatının sədridir.
S.B.
www.oxu.az
"
"Patruşev Bakıda Azərbaycan prezidenti ilə danışıqlar aparıb Azərbaycan Respublikasının prezidenti İlham Əliyev sentyabrın 30-da Rusiya Federasiyası Təhlükəsizlik Şurasının katibi Nikolay Patruşevi qəbul edib.
Oxu.Az xəbər verir ki, dövlətimizin başçısı ölkələrimiz arasında ikitərəfli münasibələrin siyasi, iqtisadi, təhlükəsizlik və digər sahələrdə uğurla inkişaf etdiyini bildirdi, iqtisadi-ticarət əməkdaşlığının genişləndiyini, idxal-ixrac əməliyyatlarının yaxşı inkişaf dinamikasına malik olduğunu vurğuladı. 
Təhlükəsizlik sahəsində Azərbaycan ilə Rusiya arasında ənənəvi sıx əmədaşlığın mövcud olduğunu deyən prezident İlham Əliyev qeyd etdi ki, dünyada və regionumuzda təhdidlərin artdığı bir dövrdə ölkələrimizin yaxın təmasda olmasının önəmi artır və Nikolay Patruşevin ölkəmizə səfəri zamanı müzakirə edilən məsələlər bu baxımdan böyük əhəmiyyət daşıyır. Prezident İlham Əliyev ümidvar olduğunu bildirdi ki, Təhlükəsizlik Şurasının katibi Nikolay Patruşevin ölkəmizə səfəri səmərəli nəticələr verəcək və təhlükəsizlik sahəsində əməkdaşlığın daha da genişləndirilməsi işinə xidmət edəcək.
Təhlükəsizlik Şurasının katibi Nikolay Patruşev Rusiya Federasiyasının prezidenti Vladimir Putinin salamlarını və ən xoş arzularını prezident İlham Əliyevə çatdırdı. Nikolay Patruşev təhlükəsizlik sahəsində Rusiya Federasiyası ilə Azərbaycan Respublikası arasında əməkdaşlığın uğurla inkişaf etdiyini vurğulayaraq deyib: 
“Biz Sizinlə görüşdən çox məmnunuq, eləcə də Təhlükəsizlik Şurası xətti ilə əməkdaşlığımıza böyük önəm veririk və bu sahədə əlaqələr çox konskruktiv şəkildə inkişaf edir. Biz Azərbaycan tərəfi ilə dünyada meydana çıxan yeni təhdidlərin və bunlarla ikitərəfli qaydada mübarizənin yollarını müəyyənləşdiririk. Biz azərbaycanlı dostlarımıza çoxtərəfli səviyyədə keçirilən tədbirlərdə iştirakına görə minnətdarıq. Biz bunda maraqlıyıq”.
Söhbət zamanı qarşılıqlı maraq doğuran məsələlər ətrafında fikir mübadiləsi aparılıb.
Dövlətimizin başçsısı Rusiya Federasiyasının prezidenti Vladimir Putinin salamlarına və xoş arzularına görə minnətdarlığını bildirdi, onun da salamlarını və xoş arzularını Rusiya prezidentinə çatdırmağı xahiş edib.
S.B.
www.oxu.az
"
"İlham Əliyev: Sərbəst güləşçilərimiz yeni tarix yazdıXəbər verildiyi kimi, sentyabrın 29-da Azərbaycan Respublikası Milli Olimpiya Komitəsinin 25 illik yubileyinə həsr olunmuş təntənəli tədbir keçirilib. Tədbirdə dövlət başçısı, Milli Olimpiya Komitəsinin prezidenti cənab İlham Əliyev də iştirak edib.
Oxu.Az Ölkə.Az-a istinadən xəbər verir ki, yubiley tədbiri zamanı dövlətimizin başçısı sərbəst güləş üzrə Azərbaycan milli komandanın baş məşqçisi Firdovsi Umudovla və üçqat dünya çempionu Hacı Əliyevlə də görüşüb.
Prezident İlham Əliyev baş məşqçini və güləşçimizi son dünya çempionatında qazanılan uğur münasibətilə təbrik edib. 
Dövlət başçısı vurğulayıb ki, Azərbaycan güləşçiləri Fransanın paytaxtı Parisdə təşkil olunan yarışda ölkəmizin idman şərəfini layiqincə qoruyub, Hacı Əliyev müstəqil Azərbaycanın güləş tarixində ilk dəfə olaraq 3-cü dəfə dünya çempionu olub. 
Ölkə başçısı milli komandanın baş məşqçisi Firdovsi Umudova pəhləvanlarımızın çıxışlarını hər zaman diqqətdə saxladığını bildirib və bundan sonra da onlardan yaxşı nəticələr gözlədiyini deyib.
Diqqət və qayğıya görə dövlət başçısına minnətdarlığını bildirən Firdovsi Umudov Azərbaycanın idman şərəfəni hər zaman yüksəkdə tutacaqlarını və onlara bəslənilən etimadı bundan sonra da doğrultmağa çalışacaqlarını deyib.
S.B.
www.oxu.az
 
"
"Bayraq, himn, gerblə bağlı Konstitusiya qanunu qəbul ediləcəkMilli Məclisin 2017-ci il payız sessiyasının qanunvericilik işlər planına ""Azərbaycan Respublikasının Dövlət bayrağı haqqında"", ""Azərbaycan Respublikasının Dövlət gerbi haqqında"" və ""Azərbaycan Respublikasının Dövlət himni haqqında"" qanunlara əlavə və dəyişikliklərin edilməsi daxil edilib.
Bu dəyişikliklər nədən ibarət olacaq?
Oxu.Az xəbər verir ki, Milli Məclisdən Modern.az-a verilən məlumata görə, 1995-ci il noyabrın 12-də qəbul olunan Konstitusiyanın 23-cü maddəsində qeyd edilib ki, “Dövlət rəmzləri haqqında” Konstitusiya qanunu qəbul edilməlidir.
Bununla əlaqədar olaraq, Konstitusiyanın tələbini yerinə yetirmək üçün “Dövlət rəmzləri haqqında” yeni qanun layihəsi hazırlanır.
Yeni qanun layihəsinin hazırlanması istiqamətində parlamentin Dövlət quruculuğu üzrə qanunvericilik şöbəsində iş aparılır.
Yeni qanun layihəsi parlamentin payız sessiyasında müzakirəyə çıxarılacaq.
www.oxu.az
"
"Zakir Qaralov: Xarici havadarlarından pul alanların qarşısını alırıq""Qarşıda məhkəmə prosesləri var. Ona görə bunu şərh etmək istəməzdim"".
Oxu.Az Report-a istinadən xəbər verir ki, bunu Azərbaycanın baş prokuroru Zakir Qaralov deyib.
""Biz dəfələrlə bəyan etmişik ki, özlərini müxalifət adlandıran Qeyri-Hökumət Təşkilatları, müxtəlif qəzetlər Azərbaycan qanunlarına hörmət etməlidirlər. Öz fəaliyyətlərində istər vergi, istərsə də gömrük qanunvericiliyinin tələblərini pozmalı deyillər. Müxalifət, Qeyri-Hökumət Təşkilatları öz xarici havadarlarından ölkə daxilində pul ala bilmədiklərindən həmin pulu digər ölkələrdə əldə edərək, Azərbaycana gətirmək istəyirlər. Biz də bunun qarşısını alırıq"".
www.oxu.az
"
"Rusiya XİN: Xəzərin hüquqi statusuna dair Konvensiya gələn il qəbul ediləcək2018-ci ildə Xəzərin hüquqi statusuna dair konvensiyanın imzalanması nəzərdə tutulub.
Oxu.Az APA-ya istinadən xəbər verir ki, bu barədə Rusiya Xarici İşlər Nazirliyinin (XİN) xüsusi tapşırıqlar üzrə səfiri İqor Bratçikov Həştərxanda keçirilən III Xəzər mediaforumunda bildirib.
""Rusiya Xəzər istiqamətində xarici siyasətini aktivləşdirir. Xəbərləri mütəmadi izləyənlər bilir ki, bu mövzu daim Rusiya prezidentinin və xarici işlər nazirinin regiondakı həmkarları ilə görüşündə qaldırılır"", - deyə diplomat vurğulayıb.
Səfir əlavə edib ki, Rusiya konvensiyanın gələn il Qazaxıstanda imzalanacağına ümidlidir. Bununla yanaşı, İ. Bratçikov onu da bildirib ki, sənəd imzalanarkən Rusiya subyektlərinin maraqları nəzərə alınacaq.
www.oxu.az
"
"Baş prokuror: Dağlıq Qarabağa səfər edən Türkiyə vətəndaşları beynəlxalq axtarışa verilib""Bir qrup Türkiyə vətəndaşı ərazi bütövlüyümüzə hörmətsizlik göstərərək, erməni qəsbkarları tərəfindən zəbt olunmuş Dağlıq Qarabağa səfər edib. Bununla bağlı məlumat alan Baş Prokurorluq dərhal cinayət işi qaldırıb"".
Oxu.Az APA-ya istinadən xəbər verir ki, bunu jurnalistlərə açıqlamasında baş prokuror Zakir Qaralov deyib.
Onun sözlərinə görə, həmin şəxslər beynəlxalq axtarışa verilib: ""Bu şəxslərin hərəkətləri Türkiyə dövlətinin mövqeyini ifadə etmir. Onlar əvvəllər də ermənipərəst mövqeləri ilə tanınıb, PKK terror təşkilatını, müstəqil kürd dövlətinin yaradılmasını təbliğ edib. Onların içərisində sabiq millət vəkili, yazıçı, teleaparıcı da var. Kim ərazi bütövlüyümüzə hörmətsizlik edəcək, onlar haqqında cinayət işi başlanacaq"".
www.oxu.az
"
"Baş prokuror:  Mehriban Əliyevanın bu posta təyinatı son dövrün ən önəmli hadisəsidir""Ötən bir il respublikamızın ictimai-siyasi və sosial iqtisadi həyatında mühüm əhəmiyyətə malik əlamətdar hadisələrlə zəngin olub. Onlardan ən əhəmiyyətlisi Konstitusiyaya ümumxalq səsverməsi - referendumla edilən, 12 oktyabr 2016-cı il tarixdən rəsmi dərc edilməklə qüvvəyə minmiş dəyişikliklər olub. Konstitusiyaya dəyişikliklər mahiyyətcə dövlət idarəetmə mexanizmini müasir dünya tələbləri səviyyəsində təkmilləşdirərək, onun çevikliyinin və effektivliyinin artırılması, idarəçiliyin həyata keçirilməsində gənclərin rolunun əhəmiyyətli dərəcədə yüksəldilməsi, insan hüquq və azadlıqlarının daha etibarlı müdafiəsi, vətəndaş cəmiyyəti quruculuğu prosesinin, müstəqilliyimizin əbədiliyinin, ölkənin hər hansı neqativ təsirlərdən asılı olmayaraq, dayanıqlı və ardıcıl inkişafının təmin olunması məqsədi daşımaqla, respublikamızda demokratik məzmunlu yeni ictimai-siyasi, sosial-iqtisadi islahatların aparılmasını sürətləndirən mütərəqqi addım olaraq ölkədə dövlətçiliyin və qanunçuluğun, təhlükəsizliyin və sabitliyin möhkəmləndirilməsinə, insan hüquq və azadlıqlarının daha mükəmməl, hüquqi dövlət quruculuğu prosesinin daha yüksək səviyyədə təmin olunmasına xidmət edib"".
Oxu.Az-ın məlumatına görə, bunu baş prokuror Zakir Qaralov ""Azərbaycan"" qəzetində dərc olunan məqaləsində qeyd edib.
Baş prokuror xüsusi olaraq qeyd edib ki, referendum aktı ilə təsis edilmiş birinci vitse-prezident vəzifəsinə Mehriban Əliyevanın təyinatı son dövrün ən önəmli, ölkənin bu günü, gələcəyi, xalqımızın sosial rifahının daha dinamik və təminatlı şəkildə yüksəlməsi üçün xüsusi əhəmiyyətə və dəyərə malik mühüm hadisəsi olub: ""Bu yüksək dövlət vəzifəsinə xalqımızın haqq səsini, Azərbaycan həqiqətlərini bütün dünya ictimaiyyətinə çatdıran, 4 amnistiya aktının təşəbbüskarı olmaqla, 40 mindən artıq insanın bağışlanmasına, onların ailələrinə sevinc bəxş edilməsinə nail olan, Azərbaycanda keçirilən ən mötəbər tədbirlərdə təşkilat komitəsinə rəhbərliyi həyata keçirməklə, çox yüksək təşkilatçılıq və idarəçilik qabiliyyətinə malik olan, dinlərarası, mədəniyyətlərarası münasibətlərin qurulmasında, multikultural dəyərlərin inkişafında, dövlətin sosial siyasətinin həyata keçirilməsində mühüm rolu olan şəxsin bu vəzifəyə təyin olunması xalqın hədsiz sevincinə səbəb olmaqla, ölkənin işıqlı gələcəyinə inamını daha da artırıb. Bu mühüm təyinatdan sonrakı ötən müddət ərzində ölkədə həyata keçirilən strateji əhəmiyyətə malik, ölkənin hərtərəfli inkişafına təkan verən işlərin müsbət dinamikasının və intensivliyinin artması qeyd olunanların bariz təsdiqidir"".
www.oxu.az
"
"Cinayət Məcəlləsinə təklif olunan dəyişikliklər parlamentə göndərildiAzərbaycan prezidentinin ""Penitensiar sahədə fəaliyyətin təkmilləşdirilməsi, cəza siyasətinin humanistləşdirilməsi və cəmiyyətdən təcridetmə ilə əlaqədar olmayan alternativ cəza və prosessual məcburiyyət tədbirlərinin tətbiqinin genişləndirilməsi barədə"" 10 fevral 2017-ci il tarixli proqram xarakterli sərəncamından irəli gələn, Ali Məhkəmə və Ədliyyə Nazirliyi ilə birlikdə üzərimizə düşən vəzifələrin tam və dəqiq yerinə yetirilməsi, cəza siyasətinin liberallaşdırılması, cinayət təqibi ilə əlaqədar fəaliyyətin səmərəli təşkil edilməsi məqsədilə birgə işçi qrupu yaradılaraq, geniş təkliflər paketi hazırlanıb müvafiq qaydada təqdim edilib.
Oxu.Az-ın məlumatına görə, bunu baş prokuror Zakir Qaralov ""Azərbaycan"" qəzetində dərc olunan məqaləsində qeyd edib.
Baş prokuror bildirib ki, təkliflər hərtərəfli təhlil edilərək qabaqcıl beynəlxalq praktika və qanunvericiliyin təcrübədə tətbiqi nəzərə alınmaqla, Cinayət Məcəlləsinə kompleks dəyişiklikləri əhatə edən qanun layihəsi hazırlanaraq prezident tərəfindən qanunvericilik təşəbbüsü qaydasında Milli Məclisə göndərilib və hazırda baxılmaq ərəfəsindədir.
www.oxu.az
"
"İlham Əliyev və xanımı millimizin oyununu canlı izləyiblər – YENİLƏNİB + FOTOSentyabrın 29-da qadın voleybolçular arasında Avropa çempionatının dörddəbir final mərhələsində Almaniya yığması üzərində inamlı qələbə qazanan Azərbaycan milli komandası yarımfinala yüksəlib.
Oxu.Az-ın məlumatına görə, Milli Gimnastika Arenasında keçirilən qarşılaşmada qadın voleybolçularımız 3:0 hesabı ilə qələbə qazanıblar.
Azərbaycan Prezidenti İlham Əliyev və birinci xanım Mehriban Əliyeva Azərbaycan və Almaniya voleybolçularının oyununa baxıblar.
Milli komandamız birinci setin əvvəlində hesabda geri olmasına baxmayaraq, yüksək əzmkarlıq nümayiş etdirərək qalib gəlib - 25:20. Görüşün ikinci setində Azərbaycan yığması əldə etdiyi üstünlüyü sona qədər qoruyub saxlayaraq, böyük fərqlə qələbə qazanıb - 25:18. Qarşılaşmanın üçüncü seti də inamlı oyun nümayiş etdirən voleybolçularımızın qələbəsi ilə başa çatıb – 25:21.
Beləliklə, dörddəbir finalda Almaniya millisini 3:0 hesabı ilə məğlubiyyətə uğradan Azərbaycan komandası Avropa çempionatının yarımfinalına vəsiqə qazanıb.
Prezident İlham Əliyev və birinci xanım Mehriban Əliyeva milli komandamızın qələbəsini alqışlayıblar.
Azərbaycan voleybolçuları yarımfinalda Niderland millisi ilə mübarizə aparacaqlar.





























19:11
Bakıda Milli Gimnastika Arenasında qadın voleybolçular arasında Avropa çempionatının 1/4 final mərhələsinin sonuncu günündə Azərbaycan-Almaniya görüşünə start verilib. 
Oxu.Az-ın xəbərinə görə, dövlət başçısı İlham Əliyev  və birinci xanım Mehriban Əliyeva milli komandamızın oyununu canlı izləyirlər.
Yarımfinalın sonuncu iştirakçısı saat 20:30-da Rusiya və Türkiyə voleybolçuları arasında qarşılaşmadan sonra müəyyənləşəcək.
S.B.
www.oxu.az
"
"Prezident: Azərbaycan xalqı bu gün bizim siyasətimizi şərtləndirirAzərbaycanda Olimpiya Hərəkatı və idman uğurla, sürətlə inkişaf edir. Azərbaycan dünyada idman dövləti kimi tanınır. İdman Azərbaycanda dövlət siyasətidir. Dövlət bu istiqamətdə öz siyasətini apararkən idmanın hərtərəfli inkişafına nail ola bilmişdir. 
Oxu.Az-ın məlumatına görə, bunu dövlət başçısı, Milli Olimpiya Komitəsinin prezidenti İlham Əliyev MOK-un yaranmasının 25 illik yubileyi münasibətilə keçirilən təntənəli mərasimdə çıxışı zamanı deyib.
“Qeyd etməliyəm ki, bütün müvafiq qurumlar, Milli Olimpiya Komitəsi, Gənclər və İdman Nazirliyi, idman cəmiyyətləri, federasiyalar, klublar bir məqsədi güdür ki, Azərbaycanda idman daha da inkişaf etsin, idmanın kütləviliyi daha da geniş vüsət alsın və idmançılarımız bizi beynəlxalq yarışlarda tez-tez sevindirsinlər. Bax, bu birgə fəaliyyət nəticəsində və idmana cavabdehlik daşıyan bütün qurumlar arasındakı koordinasiya sayəsində Azərbaycan beynəlxalq aləmdə idman sahəsində çox böyük uğurlara imza atmışdır.
Biz əlbəttə ki, ilk növbədə, idmanla məşğul olmaq üçün şərait yaratmalı idik və bu istiqamətdə dövlət investisiyaları hesabına Azərbaycanda bir çox müasir Olimpiya idman qurğuları tikilib istifadəyə verilmişdir. Təkcə onu demək kifayətdir ki, Azərbaycanın bölgələrində 50-yə yaxın müasir Olimpiya İdman Kompleksi tikilmişdir. Bakıda isə bu gün ən müasir idman infrastrukturu mövcuddur. Əvvəlki illərdə tikilmiş idman obyektləri əsaslı təmir olundu və eyni zamanda, son illərdə bir neçə böyük stadion, idman zalı inşa edildi. Onların arasında əlbəttə ki, təxminən 70 min tamaşaçı yeri olan Olimpiya Stadionunu qeyd etməliyəm. Milli Gimnastika Arenası, Su İdmanı Sarayı və Bakı Atıcılıq Mərkəzinin tikintisi böyük investisiya tələb edən müasir idman qurğularıdır. Eyni zamanda, Bakıda idman şəhərciyi fəaliyyət göstərir. Bir sözlə, son illər ərzində həm bölgələrdə, həm Bakıda idmanın inkişafına, infrastruktur layihələrinə qoyulan vəsait öz nəticəsini verməkdədir.
Biz əlbəttə ki, idmanda əldə edilmiş nailiyyətlərlə fərəhlənirik. Çünki bizim idmançılarımız ölkəmizi beynəlxalq arenalarda ləyaqətlə təmsil edirlər. Azərbaycan ilk dəfə olaraq müstəqil dövlət kimi 1996-cı ildə Yay Olimpiya Oyunlarında iştirak etmişdir və o vaxt cəmi 1 medal qazanmışdır. Ondan 20 il sonra Rio Yay Olimpiya Oyunlarında isə Azərbaycan idmançıları 18 medal qazanmışlar və medalların sayına görə komanda hesabında Azərbaycan 14-cü yerə layiq görülmüşdür. Bax, bu tərəqqi idmanın inkişafını göstərən ən gözəl amildir. Çünki Olimpiadadan-Olimpiadaya medallarımızın sayı artırdı və 18 medal qazanmaq doğrudan da çox böyük tarixi nailiyyətdir.
Azərbaycan idmançıları, eyni zamanda, Avropa və dünya çempionatlarında böyük uğurlar qazanırlar. Bu il bizim iki idmançımız sərbəst güləş və boks üzrə üçüncü dəfə dünya çempionu olub. Bu da tarixi nailiyyətdir. Bir sözlə, bu gün Azərbaycan o ölkələrdəndir ki, onun çox güclü idman potensialı var. Həm infrastruktur, həm idmançıların hazırlığı, gənc idmançıların hazırlanması - biz bu məsələyə kompleks şəkildə yanaşırıq. Bir daha qeyd etmək istəyirəm ki, bütün müvafiq qurumlar bir nöqtəyə vurur, bir məqsədə qulluq edir və məhz buna görə də biz idmanda bu nailiyyətləri əldə edə bilmişik.
Biz beynəlxalq arenada - Beynəlxalq Olimpiya Komitəsi, Avropa Olimpiya Komitələri çərçivəsində də fəal iştirak edirik. Bizim beynəlxalq federasiyalarla da çox yaxşı əlaqələrimiz var. Təsadüfi deyil ki, Azərbaycanda demək olar ildə bir neçə dəfə mötəbər beynəlxalq yarış keçirilir. Bu günlərdə Bakı şəhərində qadınlar arasında voleybol üzrə Avropa çempionatı keçirilir. Azərbaycanda beynəlxalq yarışların keçirilməsi də artıq bir ənənəyə çevrilib. Biz buna öyrəşmişik və bu da əlbəttə ki, həm ölkəmizin potensialını göstərir, həm də beynəlxalq federasiyaların bizə olan inamını əks etdirir. Bu idman tədbirləri arasında mötəbər yarışları bu gün xüsusilə qeyd etmək istərdim. Bakıda iki dəfə Formula-1 yarışı keçirilmişdir. Bu, tamaşaçı auditoriyasına görə Yay Olimpiya Oyunlarından sonra yəqin ki, ikinci idman yarışıdır. Bu yarışların auditoriyası 500 milyon insandır. Bakıda iki dəfə keçirilmiş “Formula-1” yarışı artıq “Formula-1” yarışları arasında özünəlayiq yer tuta bilib. Çünki bu, şəhər yarışıdır və tamaşaçılar üçün, televiziya ilə bu yarışı izləyənlər üçün həm yarış daha maraqlı keçir, eyni zamanda, şəhərimizin gözəlliyi yarım milyard insana təqdim olunur.
Azərbaycanda dünya, Avropa çempionatları keçirilir. Əlbəttə ki, mən 2015-ci ildə keçirilmiş birinci Avropa Oyunlarını xüsusi qeyd etməliyəm. Bu qərarı qəbul edən Avropa Olimpiya Komitələrinin rəhbərlərinə və üzvlərinə bir daha minnətdarlığımı bildirmək istəyirəm. O vaxt bu qərarın qəbul edilməsi bizə imkan verdi ki, bu Oyunları keçirək, öz imkanlarımızı göstərək və beləliklə, Avropa Oyunlarına start verək. Bilirsiniz ki, hazırlıq üçün bizim cəmi 2 il yarım vaxtımız var idi və deyə bilərəm ki, bu Oyunlar qısa müddət ərzində Yay Olimpiya Oyunlarının səviyyəsində keçirilmişdir. Bakıda bu Oyunlarda 50 ölkə, 5 mindən çox idmançı, nümayəndə heyətlərinin minlərlə üzvü, qonaqlar iştirak ediblər. Onu da qeyd etməliyəm ki, Azərbaycan bu Oyunlarda çox yaxşı nəticələr göstərmişdir, komanda hesabında idmançılarımız ikinci yerə layiq görülmüşlər. Bu Oyunlar bizim hamımızın xatirindədir, bu, gözəl bir idman və dostluq bayramı idi. O günlərdə yaşanan ab-hava əminəm ki, bundan sonra da bizim yaddaşımızdan silinməyəcək. Bu gözəl təcrübəni əldə edərək, Azərbaycan bu il IV İslam Həmrəyliyi Oyunlarını uğurla keçirib. Bu Oyunlarda 54 ölkə, 3 mindən bir qədər çox idmançı iştirak etmişdir. Bu Oyunlarda da Azərbaycan idmançıları öz güclərini göstərərək bu dəfə komanda hesabında, 54 ölkə arasında birinci yeri tuta bilmişlər. Bu Oyunlar da çox böyük müvəffəqiyyətlə keçdi. Həm Avropa Oyunlarında, həm də İslam Həmrəyliyi Oyunlarında iştirak etmiş idmançılar və qonaqlar əminəm ki, öz vətənlərinə ən xoş təəssüratlarla qayıtmışlar.
Bu Oyunların keçirilməsi həm ölkəmizin potensialını, həm bizim siyasətimizi, həm də imkanlarımızı göstərir. Çünki bu Oyunlar sadəcə olaraq idman yarışları deyil. İdman dostluğu möhkəmləndirən, xalqlararası münasibətləri gücləndirən önəmli bir amildir. Bir şəhərdə cəmi iki il ərzində həm Avropa, həm İslam oyunlarının keçirilməsi bizim sivilizasiyalararası dialoqa da verdiyimiz növbəti töhfə kimi qəbul edilməlidir.
Siz bilirsiniz ki, Azərbaycan bu istiqamətdə dünya miqyasında çox böyük işlər görür. Azərbaycan bu gün dünyada multikulturalizmin mərkəzlərindən biri kimi özünü təsdiqləyib. Biz keçən ili Azərbaycanda “Multikulturalizm İli” elan etmişdik. Bu il isə “İslam Həmrəyliyi İli”dir. Bu iki təşəbbüs arasında sıx bağlılıq var. Yəni, biz, bu təşəbbüslə göstəririk və bildiririk ki, dünyada bütün məsələlər qarşılıqlı anlaşma, əməkdaşlıq şəraitində öz həllini tapmalıdır. Məhz Azərbaycan 2008-ci ildə “Bakı prosesi”nə start verdi. Bu gün “Bakı prosesi” BMT tərəfindən dəstəklənən çox geniş bir hərəkatdır. Məhz 2008-ci ildə Azərbaycan Avropa Şurasının mədəniyyət nazirlərinin toplantısına İslam Əməkdaşlıq Təşkilatına üzv ölkələrin mədəniyyət nazirlərini dəvət etmişdi. Beləliklə, birinci dəfə hər iki təşkilat bir yerdə toplantı keçirmişdir. “Bakı prosesi” o gündən bu günə qədər çox böyük məsafə qət etmişdir və bu gün beynəlxalq aləmdə çox yüksək qiymətləndirilir.
Yəni, idman ictimai həyatın önəmli amili kimi, əlbəttə, bundan sonra da öz rolunu oynayacaq. Azərbaycan idman yarışlarını keçirərkən, əlbəttə, eyni zamanda, bu məqsədi də güdür ki, idmançılar arasında, xalqlar arasında, ölkələr arasında münasibətlər qarşılıqlı etimad və hörmət əsasında qurulsun.
Bugünkü mərasim mənim üçün xüsusi əhəmiyyət daşıyır. Çünki mən iyirmi ildir ki, Azərbaycan Milli Olimpiya Komitəsinin prezidenti kimi fəaliyyət göstərirəm. 1997-ci ildə Azərbaycan idman ictimaiyyəti bu etimadı mənə göstərib. Hesab edirəm ki, mən bu şərəfli missiyanı bu günə qədər icra edirəm. Baxmayaraq ki, o vaxtdan altı il sonra mən ölkə Prezidenti seçilmişəm. Əlbəttə ki, mənim məsuliyyətim böyük dərəcədə artıb. Ancaq Milli Olimpiya Komitəsinin prezidenti kimi mən çalışıram ki, idmanın inkişafı ilə bağlı bütün məsələlərə diqqət yetirim. İdmançıların bütün yarışları demək olar ki, diqqət mərkəzindədir. Mən o yarışları imkan daxilində izləyirəm. İdmançıların qayğıları, problemləri ilə daim maraqlanıram. Mənim həyatımın iyirmi ili artıq Olimpiya Hərəkatına, idmana həsr edilib.
Onu da qeyd etməliyəm ki, Azərbaycanda dövlət və ictimai təşkilatlar idmançıların məişət problemlərinin həllində də fəal iştirak edirlər. Hər il ilin yekunlarına görə, iyirmidən çox görkəmli idmançıya dövlət tərəfindən mənzillər, digər mükafatlar, təqaüdlər verilir. Yəni, biz daim çalışırıq ki, idmançılarımızı dəstəkləyək. Çünki bu gün idman Azərbaycanda, bizim cəmiyyətimizdə çox önəmli ictimai amilə çevrilib.
İdmançı olmaq çox şərəfli peşədir. İdmançılara cəmiyyətdə hörmət böyükdür. Onu da qeyd etməliyəm ki, bizim idmançılarımız həm idman yarışlarında, həm məişətdə özlərini ləyaqətlə aparırlar. İdmançılar, onların uğurları, onlara dövlət tərəfindən verilən qiymət və dəstək əlbəttə ki, uşaqları da idman bölmələrinə cəlb edir. Çünki uşaqlar da görürlər ki, əgər sən idmanda böyük uğur qazanarsansa, onda həm xalq, həm dövlət səni yüksək qiymətləndirəcək.
Beləliklə, bu gün Azərbaycanda yeniyetmə, uşaq idmanı da uğurla inkişaf edir. Qeyd etdiyim kimi, bütün bölgələrdə idmanla məşğul olmaq üçün gözəl şərait var. Bizim çempionlarımızın uğurlu çıxışları, onların qələbələri gəncləri də, uşaqları da əlbəttə ki, idmana cəlb edir. Hər dəfə bizim idmançılarımız beynəlxalq yarışlarda bayrağımızı qaldıranda hər bir vətənpərvər azərbaycanlı haqlı olaraq qürur hissi keçirir. Bu qələbələrə, bu qələbə sevincini xalqımıza bəxş etdiklərinə görə Azərbaycan idmançılarına bir daha minnətdarlığımı bildirmək istəyirəm.
Çıxışımın sonunda bir məsələyə də toxunmaq istərdim. Bu gün biz Azərbaycanda idman uğurlarımıza bir növ öyrəşmişik. Bəziləri elə hesab edirlər ki, elə də olmalıdır. Biz gərək keçmişə də baxaq, müqayisə də edək və görək ki, əgər medalların sayına görə o qədər də böyük ölkə olmayan, əhalisi o qədər də böyük olmayan Azərbaycan Rio Olimpiya Oyunlarında 14-cü yerə layiq görülürsə, bu, doğrudan da tarixi nailiyyətdir.
Bizim həmişə güclü idmançılarımız olub. Sovet vaxtında da Azərbaycan nümayəndələri xalqımızı SSRİ yığma komandalarında ləyaqətlə təmsil ediblər. Ancaq əlbəttə ki, indiki nailiyyətlərlə o vaxtkı nailiyyətlər müqayisəedilməz dərəcədə fərqlənir.
Bu gün biz müstəqil dövlət kimi medalların sayına görə dünya miqyasında 14-cü yerdəyik. Bu, nəyin hesabına mümkün olub? Əlbəttə, görülən işlər, apardığımız siyasət hesabına - bu barədə mən artıq öz fikirlərimi bildirdim. Mən görülən işlərin bir hissəsini qeyd etdim. Amma əsas səbəb və bunun əsas qaynağı bizim müstəqilliyimizdir. Biz 26 ildir ki, müstəqil ölkə kimi yaşayırıq, öz taleyimiz öz əlimizdədir. Azərbaycan xalqı, onun iradəsi bu gün bizim siyasətimizi şərtləndirir. Müstəqil siyasət aparan müstəqil Azərbaycan bütün başqa sahələrdə olduğu kimi, o cümlədən idman sahəsində də bu uğurlara imza atıb.
Bir neçə gün bundan əvvəl dünyanın aparıcı iqtisadi qurumu olan Davos Dünya İqtisadi Forumu ölkələrin iqtisadiyyatlarının rəqabətqabiliyyətliliyinin indeksini açıqlayıb. Azərbaycan il ərzində iki pillə irəli gedərək 37-ci yerdən 35-ci yerdə qərarlaşıb. Bu da MDB məkanında birinci yerdir. Yəni, 140-a yaxın ölkənin iqtisadiyyatları təhlil edilib. Onların arasında Azərbaycan - gənc müstəqil dövlət 35-ci yerdədir. Bu, nəyin hesabına mümkün olub? Düşünülmüş siyasət hesabına, xalq-iqtidar birliyi hesabına. Bunun təməlində bizim müstəqilliyimiz dayanır. Müstəqilliyimiz ən böyük xoşbəxtliyimizdir, ən böyük sərvətimizdir. Bu gün medallar qazanan, idman şöhrətimizi dünyada artıran idmançılarımızın böyük əksəriyyəti müstəqillik dövründə doğulub, onların hamısı müstəqillik dövründə formalaşıb.
Azərbaycan bundan sonra da müstəqillik yolu ilə uğurla gedəcək. Bizim gələcəkdə idman uğurlarımız daha da çox olacaq. Bütün idmançıları əldə edilmiş qələbələr münasibətilə təbrik edirəm və yeni qələbələr, uğurlar arzulayıram” – deyə dövlət başçısı bildirib.
N.O.
www.oxu.az
"
"Baş Prokurorluqdan narkotik istifadəçiləri ilə bağlı təklifə ETİRAZ - YENİLƏNİBPrezident Administrasiyasının Hüquq-mühafizə orqanları ilə iş şöbəsinin Hüquqi xidmətlərin göstərilməsi məsələləri sektorunun müdiri Vüsal İsayev Milli Məclisdə keçirilən Cinayət Məcəlləsinə edilən dəyişikliklərdə narkotik vasitələrdən istifadə edənlərin məsuliyyətdən azad edilməsi ilə bağlı dəyişikliklərə dair ictimai dinləmədə Ali Məhkəmə və Baş Prokurorluq nümayəndələrinin fikirlərinə münasibət bildirib.
Oxu.Az-ın APA-ya istinadən məlumatına görə, V. İsayev deyib ki, 234.1-ci (Satış məqsədi olmadan qanunsuz olaraq narkotik vasitələri və ya psixotrop maddələri şəxsi istehlak miqdarından artıq miqdarda əldə etmə və ya saxlama) maddənin dekriminalaşdırılması ilə bağlı hüquq-mühafizə orqanlarının ictimai dinləmədəki rəyi nəzərə alınıb. 
O qeyd edib ki, burada mövqe birmənalı olub: “Bu dəyişikliyin tətbiqi cinayətlərin artmasına səbəb ola bilər. Biz tranzit yolunun üzərindəyik. Bundan başqa, digər ölkələrdə də bu cəzanın dekriminallaşdırılmasının effektivliyi hələ sübut olunmayıb. Bu səbəbdən indiki mərhələdə bu dəyişiklik məqbul hesab olunmayıb”.
***
14:44
Baş Prokurorluq, Cinayət Məcəlləsinə təklif olunan dəyişikliyə əsasən, narkotik vasitələrdən istifadə etmə və saxlamaya görə cinayət məsuliyyətinin ləğvinin əleyhinədir.
Oxu.Az APA-ya istinadən xəbər verir ki, bunu Respublika Baş Prokurorluğunun Hüquqi Təminat İdarəsinin rəisi Natiq Hüseynov Milli Məclisdə keçirilən ictimai dinləmələrdə deyib. O bildirib ki, Cinayət Məcəlləsinin 234.1 maddəsinin (Satış məqsədi olmadan qanunsuz olaraq narkotik vasitələri və ya psixotrop maddələri şəxsi istehlak miqdarından artıq miqdarda əldə etmə və ya saxlama) dekriminallaşdırılması doğru deyil: “Çünki yaşadığımız region elə bir yerdir ki, burada narkotik vasitələrin tranzit dövriyyəsinə cəhdlər edilir. Eyni zamanda, əgər kimsə bilsə ki, digəri bunu daha çox istifadə edir, o, həmin vasitənin daha çox satılmasına meyilli olacaq ki, bu da cinayətin sayına təsir göstərəcək”.
Qeyd edək ki, dəyişikliyə əsasən CM-nin 234.1-ci maddəsində cəza sanksiyası ləğv edilir və narkotik istifadəçisi məcburi stasionar müalicəyə göndərilir.
Ali Məhkəmənin Ağır Cinayətlər Kollegiyasının sədri Şahin Yusifov da bu maddənin dekriminallaşdırılmasının əleyhinə çıxıb.
www.oxu.az
"
"Ukraynanın XİN rəhbəri Azərbaycana gəlirUkraynanın xarici işlər naziri Pavlo Klimkin 2-3 oktyabr 2017-ci il tarixində  Azərbaycana rəsmi səfər edəcək.
Bu barədə Oxu.Az news.az-a istinadla xəbər verir.
Səfər çərçivəsində P.Klimkinin Azərbaycan Respublikasının xarici işlər naziri Elmar Məmmədyarov və digər rəsmi şəxslərlə görüşü gözlənilir. 
N.О.
www.oxu.az
"
"""Həbslərin seçilməsində məhkəmələrin subyektiv səbəbləri var"" - Kollegiya sədri “Görülən tədbirlərə baxmayaraq, hələ də məhkəmələr bir çox hallarda şəxslər barəsində həbs-qətimkan tədbirlərinin seçilməsinə, azadlıqdan məhrumetmə cəzasının təyin edilməsinə üstünlük verirlər”.
 Oxu.Az APA-ya istinadən xəbər verir ki, bunu Milli Məclisdə bu gün keçirilən Cinayət Məcəlləsinə dəyişikliklərlə bağlı ictimai dinləmələrdə Ali Məhkəmənin Cinayət Kollegiyasının sədri Şahin Yusifov bildirib.
O qeyd edib ki, bunun obyektiv səbəbi ilə yanaşı, subyektiv səbəbləri də var ki, bunun üzərində işlənməlidir: “Məsələ ondadır ki, obyektiv səbəblər hazırda qüvvədə olan cinayət qanunvericiliyindəki bir sıra boşluq və çatışmazlıqlardan irəli gəlir. Müzakirəyə çıxarılan Cinayət Məcəlləsinə dəyişikliklərlə bağlı layihədə bu boşluqlar aradan qaldırılıb. Cinayət Məcəlləsində nəzərdə tutulan ictimai işlər cəzasının tətbiqi bir sıra hallarda mümkünsüz olurdu. Belə olan təqdirdə məhkəmələr azadlıqdan məhrumetmə cəzasını əsas götürərək, bu cəzanı təyin edirdilər. Digər tərəfdən, yüksək məbləğlərdə cərimə, islah işləri, ictimai işlər cəzaları da icrasız qalırdı”.
Ş. Yusifov bildirib ki, prezident İlham Əliyevin bu il fevralın 10-da “Penitensiar sahədə fəaliyyətin təkmilləşdirilməsi, cəza siyasətinin humanistləşdirilməsi və cəmiyyətdən təcridetmə ilə əlaqədar olmayan alternativ cəza və prosessual məcburiyyət tədbirlərinin tətbiqinin genişləndirilməsi barədə” imzaladığı sərəncamdan sonrakı 8 ay dövründə hüquq-mühafizə və məhkəmə sistemində canlanma baş verib: “Bu canlanma da ondan ibarətdir ki, bu gün ibtidai araşdırmalara rəhbərlik edən prokurorlar az ağır cinayətlər törətmiş və ümumiyyətlə, həbs-qətimkan tədbirinin seçilməsi üçün əsasları olmayan şəxslər barəsində təqdimatların verilməsini dayandırıblar. Məhkəmələr cəsarətli olublar. Belə təqdimatlar olsa da, bir sıra hallarda həmin təqdimatların rədd edilməsi haqqında qərarların qəbulu ilə bağlı məlumatlar daxil olur və təqsirləndirilən şəxslər barəsində həbs-qətimkan tədbirlərinin seçilməsindən imtina edilir.
Ədliyyə Nazirliyinin məlumatına görə, bu, ötən qısa müddət ərzində həbs edilmiş şəxslərin 30 faiz azalmasına səbəb olub. Subyektiv amillərlə bağlı azadlıqdan məhrumetmə cəzası məsələsinə gəldikdə, belə amillərə misal olaraq, məhkəmələr tərəfindən cinayət qanunvericiliyində nəzərdə tutulmuş tələblərin tam nəzərə alınmamasını, bir sıra hallarda ümumiyyətlə yerinə yetirilməməsini göstərmək olar. Bunlar, əsasən, Cinayət Məcəlləsinin 62 və 70-ci maddələrinin tətbiqində öz əksini tapır. Cəzaların kifayət qədər yüngülləşdirilməsi üçün hallar müəyyən edilsə də, məhkəmələr şəxsə həmin maddənin sanksiyasında nəzərdə tutulan cəza tədbirinin daha yüngülünün seçilməsinə əsas olan halları nəzərə almırlar. Nəticədə cinayət törədənlər, əsasən də, az ağır cinayət törətmiş şəxslər azadlıqdan məhrum edilirlər. Hesab edirəm ki, hazırkı qanun layihəsi bu cəza ilə yanaşı, alternativ cəza növlərinin təyininə də əsas verəcək ki, bu da ciddi dəyişiklik deməkdir”.
www.oxu.az
"
"Prezident və xanımına AOK-un xüsusi mükafatları təqdim edilib - YENİLƏNİB + FOTOHeydər Əliyev Mərkəzində Azərbaycan Milli Olimpiya Komitəsinin (MOK) yaranmasının 25 illik yubileyi münasibətilə təntənəli mərasim keçirilir. Azərbaycanın dövlət başçısı, Milli Olimpiya Komitəsinin prezidenti İlham Əliyev, birinci xanım Mehriban Əliyeva və ailə üzvləri mərasimdə iştirak edirlər.
Oxu.Az xəbər verir ki, Azərbaycan prezidenti mərasimdə nitq söyləyib.
Daha sonra Avropa Olimpiya Komitəsinin icraçı prezidenti Janez Koçijançiç çıxış edib.
Janez Koçijançiç Azərbaycan prezidenti İlham Əliyevə, birinci xanım Mehriban Əliyevaya və Milli Olimpiya Komitəsinin vitse-prezidenti Çingiz Hüseynzadəyə MOK-un yaranmasının 25 illik yubileyi münasibətilə Avropa Olimpiya Komitələrinin xüsusi mükafatlarını təqdim edib.
Sonra Beynəlxalq Cüdo Federasiyasının prezidenti Marius Vizer çıxış edib.
Marius Vizer Beynəlxalq Cüdo Federasiyasının ən yüksək mükafatını - qızıl medalını Azərbaycan prezidenti İlham Əliyevə təqdim edib.
Dövlət başçısı yüksək mükafatlara görə Janez Koçijançiçə və Marius Vizerə təşəkkürünü bildirib.






































***
14:13
Heydər Əliyev Mərkəzində Azərbaycan Milli Olimpiya Komitəsinin (MOK) yaranmasının 25 illik yubileyi münasibətilə təntənəli mərasim keçirilir.
Oxu.Az xəbər verir ki, Azərbaycanın dövlət başçısı, Milli Olimpiya Komitəsinin prezidenti İlham Əliyev, birinci xanım Mehriban Əliyevavə ailə üzvləri mərasimdə iştirak edirlər.
Yubiley mərasiminin iştirakçıları prezident İlham Əliyevi və birinci xanım Mehriban Əliyevanı hərarətlə qarşılayıblar.
Dövlət başçısı, Milli Olimpiya Komitəsinin prezidenti İlham Əliyev mərasimdə nitq söyləyir.
N.O.
www.oxu.az
"
"XİN: ABŞ Azərbaycanın ərazi bütövlüyü və suverenliyini tanıyır""ABŞ-ın xarici siyasəti federal hökumət tərəfindən müəyyən olunur. 
ABŞ hökuməti üzərinə götürdüyü beynəlxalq öhdəliklərinə uyğun olaraq, Azərbaycanın beynəlxalq səviyyədə tanınmış sərhədləri daxilində ərazi bütövlüyü və suverenliyini tanıyır və dəstəkləyir"".
Oxu.Az xəbər verir ki, bunu XİN-nin mətbuat xidmətinin rəhbəri Hikmət Hacıyev ABŞ-ın Miçiqan ştatının senatının Azərbaycanın Ermənistan silahlı qüvvələri tərəfindən işğal olunmuş ərazilərində yaradılmış qondarma rejimin tanımasına dair qətnamə qəbul etməsi barədə xəbərə münasibət bildirərkən deyib. 
H. Hacıyev bildirib ki, ABŞ-ın bu mövqeyi bir daha 22 sentyabrda BMT Baş Assambleyasının 72-ci sessiyası çərçivəsində keçirilmiş GUAM Xarici İşlər Nazirləri Şurası və ABŞ arasında keçirilmiş görüşdə qəbul edilmiş yekun bəyanatda öz təsdiqini tapıb.
Ermənistan-Azərbaycan, Dağlıq Qarabağ münaqişəsinin ATƏT-in Minsk Qrupunun həmsədrlərinin vasitəçiliyi ilə substantiv danışıqlar yolu ilə həllinə və regionda davamlı sülhün təmin olunmasına töhfə vermək əvəzinə, Ermənistan, ABŞ-dakı erməni lobbisi və onun təsiri altında olan bəzi şəxslər özlərini gülünc vəziyyətə qoyan bu kimi lüzumsuz fəaliyyətlə məşğul olurlar"", - deyə XİN sözçüsü qeyd edib
N.H. 
www.oxu.az
"
"XİN: Azərbaycan İraqın ərazi bütövlüyünü tanıyır və tam şəkildə dəstəkləyirAzərbaycan İraqın ərazi bütövlüyünü və suverenliyini tanıyır, tam şəkildə dəstəkləyir.
Bu barədə Azərbaycan Xarici İşlər Nazirliyinin İraqın Kürdüstan regional vilayətində keçirilən referendumla bağlı bəyanatında deyilir.
XİN-nin mətbuat xidmətinin rəhbəri Hikmət Hacıyev bu barədə Oxu.Az-a məlumat verib: “Azərbaycan İraq Respublikasının mərkəzi hakimiyyəti və İraqın Kürdüstan regional vilayəti ilə məsələlərin sülh yolu ilə, qarşılıqlı anlaşma və dialoq şəraitində, İraqın ərazi bütövlüyü və suverenliyi çərçivəsində həllinin tərəfdarıdır”.
N.H.
www.oxu.az
"
"İlham Əliyev Lütfi Zadə ilə vida mərasimində - FOTOPrezident İlham Əliyev görkəmli alim Lütfi Zadə ilə vida mərasiminə gəlib.
Oxu.Az-ın məlumatına görə, mərasimə dövlət və hökumət üzvləri, elm adamları, ictimaiyyət nümayəndələri də qatılıb. 
Mərasim AMEA-nın əsas binasında keçirilir.
Dünya şöhrətli alim sentyabrın 6-da, 96 yaşında, Kaliforniyada vəfat edib. Onun cənazəsi sentyabrın 29-da gecə Bakıya gətirilib.























N.O.
www.oxu.az
"
"ABŞ Dövlət Departamentinin rəsmisi Azərbaycanda səfərdədirABŞ Dövlət Departamentinin Avropa və Avrasiya üzrə bürosunun Qafqazla Əlaqələr və Regional Münaqişələr şöbəsinin direktoru Alisia Allison Azərbaycanda səfərdədir.
Oxu.Az xəbər verir ki, ABŞ-ın Azərbaycandakı səfirliyindən APA-ya verilən məlumata görə, səfər ötən gün başlayıb. 
Vəzifəsinə yeni təyin olunmuş A. Allisonun Azərbaycana səfəri tanışlıq xarakteri daşıyır. Səfər çərçivəsində o, Azərbaycan, buradakı məsələ və problemlər haqqında geniş məlumat əldə etmək üçün müxtəlif şəxslərlə görüşəcək, danışıqlar aparacaq. 
Qeyd edək ki, Alisia Allison bundan öncə Dövlət Departamentinin Xarici Xidmət İnstitutunda siyasi təlim direktoru vəzifəsində çalışıb.
O, ABŞ-ın Moskvadakı səfirliyinin Siyasət Şöbəsində Xarici Əlaqələr bölməsinin rəhbəri, Nikosiyadakı səfirliyin Siyasət Şöbəsinin rəhbəri, Vaşinqtonda Dövlət Departamentinin İcraçı Katibliyinin əməkdaşı olub.
Xanım Allison Mexiko şəhərində və İstanbulda çalışıb.
N.O.
www.oxu.az
"
"Azərbaycana girişi qadağan olan şəxslər – FOTOBir sıra xarici ölkə vətəndaşlarına Azərbaycan Respublikasına daxil olmağa rəsmən qadağa qoyulub. Buna səbəb isə Azərbaycanın işğal olunmuş ərazisi olan Dağlı Qarabağa qanunsuz səfər etmələrdir. Femida.az Azərbaycana girişi qadağan olunan xarici ölkə vətəndaşları barədə araşdırma aparıb.
Azərbaycanın işğal olunmuş ərazilərinə qanunsuz səfər edən şəxslər kimlərdir və onlar hansı ölkənin vətəndaşlarıdır? 
Oxu.Az femida.az-a istiandən xəbər verir ki, Azərbaycan Respublikasına girişi qadağan olunan şəxslərin sayı 690 nəfərdir (Red: 22.09.2017-ci il tarixinə olan məlumat).
Azərbaycan Respublikası Xarici İşlər Nazirliyinin rəsmi saytında yer alan məlumata görə, bu vaxta qədər Azərbaycanın işğal olunmuş ərazilərinə qanunsuz səfərlər edənlərin böyük hissəsi Rusiya Federasiyasının vətəndaşlarıdır. 
Qarabağa qanunsuz səfərlər etmiş Rusiya vətəndaşlarının fəaliyyət tərkibi də müxtəlifdir. Onların arasında siyasətçilər, jurnalistlər, ədliyyə müşaviri döyüşçülər, alimlər, müəllimlər də var. Misal üçün, Rusiya İctimai Palatasının sədrinin köməkçisi Aleksandr Ajqirey, RF Daxili Qoşunlar polkovniki, Qarabağ və Çeçenistan müharibələrinin iştirakçısı Aleksandr Nikolayeviç Chernov, Rusiya Elmlər Akademiyasının Arxeologiya İnstitutunun əməkdaşı Aleksandr Yuriyeviç Skakov, “LifeNews” kanalının əməkdaşı Aleksandr Kuçerenko, yazıçı Alisa Arkadyevna Qəniyeva, Rusiyalı iş adamı German Sterliqovun həyat yoldaşı Alyona Sterliqova, Siyasi və Hərbi Təhlil İnstitutunun beynəlxalq münasibətlər şöbəsinin rəisi Sergey Markedonov, Ali Məhkəmə yanında məhkəmə departamentinin əməkdaşı, ədliyyə müşaviri Viktor Vasilyeviç Konoplyov və başqaları var.

(Rusiyalı iş adamı German Sterliqovun həyat yoldaşı Alyona Sterliqova)
Siyahıya diqqət etdikdə, məşhur simalara da rast gəlmək mümkündür. Onların arasında musiqiçilər də var. 
Maraqlı məqamlardan biri də Rusiyanın məşhur müğənnisi Filipp Kirkorovun atasının Azərbaycana girişinin qadağan edilməsidir. Buna səbəb isə Bedros Kirkorovun “Qarabağın azad olunmasına həsr edilmiş bayram tədbirləri” adlı tədbirdə iştirakı olub. 
 

(Bedros Kirkorov) 
Azərbaycana girişi qadağan edilən Rusiya vətəndaşları siyahısında iş adamları da var. German Lvoviç Sterliqov buna nümunə göstərilə bilər. 


(Rusiyalı iş adamı German Lvoviç Sterliqov)
Azərbaycanın işğal olunmuş torpaqlarına qanunsuz səfər edənlər siyahısında Almaniya Federativ Respublikasının vətəndaşları da çoxluq təşkil edir. Bu illər ərazində 64 Almaniya vətəndaşı qanunsuz olaraq Dağlıq Qarabağa səfər edib. Onların arasında tanınmış iş adamları (Verner Hartmann), Bundestaqın üzvləri ( Ulla Yelpke), tələbələr, hüquqşünas, jurnalistlər və digər peşə sahibləri də var. 
Azərbaycanın sərhəd bütövlüyünü pozanlar arasında qonşu dövlətlərin də vətəndaşları var. Bu siyahıda İran xüsusilə seçilir. İrandan Dağlıq Qarabağa səfər edənlərin əksəriyyəti turist kimi gedib. Onların sırasında müəllimlər (Eftekhari Hamid - Paris Diderot Universiteti), rejissor (Əsgər Fərdi), fotoqraf (Hamed Kazemzadeh), iş adamı (İsmayıl Həsənzadə), İran-Ermənistan Dostluq Cəmiyyətinin üzvü (Mirqasım Momeni), İran parlamentinin üzvü (Rubik Sardaryan) və digərləri var. 

(Fotoqraf Hamed Kazemzadeh)
Dağlıq Qarabağa qanunsuz səfər edənlər sırasında Türkiyə Respublikasının vətəndaşları da var. “T24” xəbər portalının əməkdaşı Aris Nalcı, John Hopkins Universitetinin tələbəsi Ezgisu Bibər, ""Eksa Uluslararsı Taşımaçılıq"" şirkətinin əməkdaşı Volkan Seyrek bu qəbildəndir.

(“T24” xəbər portalının əməkdaşı Aris Nalcı)
Gürcüstanın İncəsənət xadimi Adqur Georgiyeviç Dzidzariya, Abxaziyanın Cənubi Osetiyadakı “səfiri” Alan Yelbakiyev, Parlament sözçüsü Anatoliy Bibilov, Abxaziya Milli Məclisinin üzvü Axra Paçulyan, “Ədəbi palitra” jurnalının redaktoru Beso Xvedelidze və başqaları Azərbaycanın işğal olunmuş ərazilərinə qanunsuz səfər edənlər sırasındadırlar.

(Parlament sözçüsü Anatoliy Bibilov)
Fransa Respublikasından Dağlıq Qarabağa qanunsuz səfər edənlərin sayı yetərincədir. Onlar arasında Fransa senatının üzvləri çoxluq təşkil edir. 
Amerika Birləşmiş Ştatları vətəndaşları da işğal olunmuş torpaqlarımıza qanunsuz səfər edənlər siyahısında yer alır. Onlar arasında ABŞ-ın Ermənistandakı keçmiş səfiri Con Marşal Evans, ABŞ Nümayəndələr Palatasının deputatı David Valadao, Vudro Vilson Fondunun prezidenti Donald Vilson Buş, “New York Times” qəzetinin jurnalisti Siz Kugel, Amerika Xarici Siyasət Şurasının əməkdaşı Vayn E. Merry və digərləri var. 

(ABŞ Nümayəndələr Palatasının deputatı David Valadao)
Azərbaycan Respublikasının işğal olunmuş ərazilərinə qanunsuz səfər edən xarici ölkə vətəndaşlarının sırasında İspaniya Krallığı, Sinqapur Respublikası, Belarus Respublikası, İsrail dövləti, Estoniya Respublikası, Bolqarıstan Respublikası, Litva Respublikası, Latviya Respublikası, Avstriya Respublikası, İtaliya Respublikası, Kanada, İsveçrə Konfederasiyası, Çex Respublikası, Moldova Respublikası, Polşa Respublikası, Macarıstan Respublikası, Slovakiya Respublikası, Kipr Respublikası, Danimarka Krallığı, Sloveniya Respublikası, Uruqvay Şərq Respublikası, Argentina Respublikası vətəndaşları da var. 
E.Ə.
www.oxu.az
"
"Prezident AOK və xarici MOK-ların rəhbərləri ilə görüşdü - FOTOBu gün Azərbaycan prezidenti İlham Əliyev Azərbaycan Milli Olimpiya Komitəsinin 25 illik yubiley tədbirində, Bakıda keçirilən Avropa Olimpiya Komitələri İcraiyyə Komitəsinin iclasında, MDB, Baltikyanı ölkələr və Gürcüstan Milli Olimpiya komitələrinin regional forumunda iştirak etmək üçün ölkəmizə səfərə gələn Avropa Olimpiya Komitəsinin, beynəlxalq idman təşkilatlarının və xarici Milli Olimpiya komitələrinin rəhbərlərindən ibarət nümayəndə heyətini qəbul edib.
Oxu.Az-ın xəbərinə görə, bu barədə Azərbaycan prezidentinin mətbuat xidməti məlumat yayıb.




















N.О.
www.oxu.az
"
"Türkiyəli deputatlar: Onlar bizim ölkəyə də xəyanət ediblərTürkiyəli deputatlar və siyasətçilər öz həmyerlilərinin Ermənistana və işğal altındakı Azərbaycan torpaqlarına səfərinə kəskin reaksiya veriblər. 
Oxu.Az-ın APA-ya istinadən məlumatına görə, Milliyyətçi Hərəkat Partiyasının İstanbul millət vəkili Atilla Kaya işğalçı Ermənistana səfər edən Türkiyə vətəndaşlarının orada öz ölkəsi və Azərbaycan əleyhinə bəyanatlar verməsini pisləyib.  
“Türkiyədə kript erməniləri var. Təəssüf ki, bunlar vətəndaşı olduqları, çörəyini yeyib suyunu içdikləri ölkəyə xəyanət edirlər. Türk millətinə qarşı həm Anadoluda, həm də qardaş Azərbaycanda soyqırımı həyata keçirən, XXI əsrdə Azərbaycan torpaqlarının 20 faizini işğal altında saxlamağa davam edən Ermənistana gedib orada öz ölkəsinin və Azərbaycanın əleyhinə danışan adamları qınayıram. Təkrar edirəm, kript erməniləri məsələsi Türkiyə üçün çox narahatedici bir reallıqdır. Gərgin günlər yaşadığımız bu dönəmdə Ermənistana və qardaş Azərbaycanın işğal altındakı torpaqlarına gedərək bizi suçlayan açıqlamalar vermək qəbul edilən deyil”, - deyə o vurğulayıb.
Cumhuriyyet Xalq Partiyasının İstanbul millət vəkili Dursun Çiçek isə Ermənistana və Dağlıq Qarabağa gedərək Türkiyəni və Azərbaycanın əleyhinə bəyanatlar verənləri problemli şəxslər adlandırıb: 
“Onlar keçmişdə Türkiyədə də subyektiv açıqlamalar verərək problemlər yaradıblar. Erməni işğalı altındakı Azərbaycan torpaqlarına getmələri beynəlxalq hüquqa zidd olduğu kimi, orada dedikləri sözləri ciddi qəbul etmək lazım deyil. Onların sözlərinin heç bir qüvvəsi yoxdur. O şəxslərin sözləri köklü tarixi ənənələri olan Türkiyə-Azərbaycan qardaşlığına qətiyyən kölgə sala bilməz, öz şəxsi fikirləridir”.
Vatan Partiyasının sədri Doğu Perinçek isə sözügedən şəxsləri işğalçıları dəstəkləməkdə ittiham edib.
“O adamlar Azərbaycanın vətən uğrunda savaşına mane olmaq üçün Ermənistana və işğal olunmuş Azərbaycan torpaqlarına gediblər. Amma cəhdləri boşa çıxacaq, biz qüvvələrimizi birləşdirərək qardaş Azərbaycanın ərazi bütövlüyünü bərpa edəcəyik”.
 
Qeyd edək ki, Azərbaycanda Türkiyə vətəndaşlarının Dağlıq Qarabağa qanunsuz səfəri ilə bağlı cinayət işi açılıb. Baş Prokurorluğun mətbuat xidmətinin yaydığı məlumatda bildirilir ki, 22 sentyabr 2017-ci il tarixdə Türkiyə Respublikasının vətəndaşları Ufuk Uras, Əli Bayramoğlu, Səid Çəkinoğlu və Erol Katırçıoğlu Ermənistan Respublikasında və Azərbaycan Respublikasının işğal olunmuş ərazilərində olan şəxslərlə qabaqcadan əlbir olub Azərbaycan Respublikasının beynəlxalq səviyyədə tanınmış dövlət sərhədini müvafiq icra hakimiyyətinin razılığı və sənədləri olmadan, dövlət sərhədinin nəzarət-buraxılış məntəqələrindən kənarda, yəni Ermənistan Respublikası ərazisindən qəsdən keçərək Xankəndi və digər yaşayış məntəqələrinə qanunsuz gəlmələrinə əsaslı şübhələr olduğundan 28 sentyabr 2017-ci il tarixdə Baş Prokurorluğun Ağır cinayətlərə dair işlər üzrə istintaq idarəsində Cinayət Məcəlləsinin 318.2-ci (Azərbaycan Respublikasının dövlət sərhədini qanunsuz olaraq keçmə) maddəsi ilə cinayət işi başlanıb.
Ufuk Uras, Əli Bayramoğlu, Səid Çəkinoğlu və Erol Katırçıoğlu Cinayət Məcəlləsinin qeyd olunan maddəsi ilə təqsirləndirilən şəxs qismində cəlb olunmaqla barələrində məhkəmənin qərarları ilə həbs qətimkan tədbiri seçilərək dövlətlərarası axtarışa verilib.
Həmin şəxslərin tutularaq istintaqa cəlb olunmaları məqsədi ilə Türkiyə hüquq mühafizə orqanlarına müraciət edilib.
Hazırda cinayət işi üzrə zəruri istintaq-əməliyyat tədbirləri davam etdirilir.
S.B.
www.oxu.az
"
"Prezident Bakıda ticarət festivalının təşkilinə 1 milyon manat ayırdıAzərbaycan prezidenti İlham Əliyev 2017-ci il oktyabrın 15-dən noyabrın 15-dək Bakı şəhərində keçiriləcək ticarət festivalı (“shopping festival”) ilə bağlı əlavə tədbirlər haqqında sərəncam imzalayıb.
Oxu.Az-ın məlumatına görə, Azərbaycan Respublikasında turizmin inkişafı istiqamətində görülən işlərin davamı olaraq, 2017-ci il oktyabrın 15-dən noyabrın 15-dək Bakı şəhərində ticarət festivalının (“shopping festival”) təşkili məqsədi ilə Azərbaycan Respublikasının 2017-ci il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan Azərbaycan Respublikasının Mədəniyyət və Turizm Nazirliyinə 1,0 (bir) milyon manat ayrılıb.
N.O.
www.oxu.az
"
